思乡,愁绪#想家,其四,北堂天未晚，游子归来早。堂前一夜风，开遍宜男草。
怀人,哀伤#想家,吴体寄张季长,九月十月天雨霜，江南剑南途路长。平生故人阻携手，万里一书空断肠。人生彊健已难恃，世事变迁那可常。两家子孙各长大，他年穷达毋相忘。
怀人,哀伤#思念,岁暮忆隐直,岁穷浩长叹，心事如波澜。高卧老将至，相思天正寒。浮云纷霰雪，陋巷独瓢箪。里饭非无意，悠悠行路难。
田园,哀伤#恐惧#想家,正月三日小饯施克和于惠山酒间克和诵刘后村元日诗为令因用其韵再致别意是日予奉老母观新精舍故别设于知微山房云,精舍初成近惠泉，几回辰至起僧眠。新正屈指今三日，旧约惊心又一年。慈母板舆应偶尔，佳宾草饭乃居然。凭君莫问山中事，万里青云彩鹢前。
怀人,哀伤#恐惧#惊讶,寄友客北都,高卧沧洲惊岁晚，幽栖白画自闲情。山中麋鹿逢人惯，树底鸥凫戏浪轻。修竹苍苍风阁倚，浮云片片野堂明。故人冀北伤千里，忽听关河朔雁声。
思乡,孤独#想家,除夜闻雷,牢落长为客，残年独拥衾。灯分寒夜火，雨过震馀阴。捣药滋玄发，书符狷黑祲。相看故乡泪，不敢效吴音。
山水,恐惧#惊讶,登光寺塔,凯之曾说越中行，塔级亲登眼始惊。画合千山翠浓淡，枝分万水练纵横。树头低压昏烟重，鹤背斜拖夕照明。疑是丹成生羽翼，泠然云表御风清。
思乡,哀伤#愁绪#想家,友人饷粟书感,年去贫来不自由，暗伤颜面向交游。他乡且斗孤身健，此日徒悬西壁愁。纸裹已空难爱惜，瓶储欲罄未知谋。何缘忽致监河粟，莫是枯鳞尚有求。
闺怨,哀伤#怨恨,浣溪沙 秋闺,新月桐帘影上钩。露寒庭院一天秋。金风飒飒夜悠悠。砧杵带愁敲远梦，雁声衔恨落高楼。碧云流断暮江幽。
怀人,想家#思念,三江舟中与陈德衡酌别方起首两句未及成章而潮生解缆归矣后足首寄之,一棹三江候早潮，方山谁道玉人遥。烹鸡载酒情何限，倚马成诗思欲飘。白雁声寒天际雨，丹枫影落渡头桥。悬知此别相思地，春到梅枝雪未消。
思乡,哀伤#愁绪#失意#想家,生日偶成酬韩孟郁见赠,忽忽流光五十驰，是非真觉逐年知。所经荣贱都非我，误绊风尘好为谁。蒲柳未秋零已早，菊松有约赴难期。与君且醉他乡酒，莫遣繁忧上鬓丝。
思乡,哀伤#愁绪#想家,自巴达威亚至茂物,前村刈稻后分秧，南陇初花北半黄。猛记明宵当祀灶，水田万罫是他乡。
思乡,失意#想家,元日述怀,客署闲花事，乡心醉柳条。闭门春草长，高枕白云骄。牛马呼仍在，鹍鹏路已遥。有田堪种米，罄折笑前朝。
田园,孤独#想家,田家,数椽茅屋野人家，落落疏篱一径斜。山雨欲来林鸟寂，蜻蜓飞上水荭花。
山水,失意#想家,游报恩寺,荒畛通云岫，烟萝敞绀扉。画梁云气尽，网户雨丝飞。僧寂鸣钟罢，林荒宿鸟归。一灯仍自照，惆怅恋残晖。
怀人,流泪#思念,寄沈尹四首（癸丑秋） 其一,寞寞山中居，望君出山坂。绿叶脱稠枝，涸水归低涧。萧萧秋已深，冉冉岁将晏。相思久不瞻，清泪落如霰。欲将尺素书，天高少鸿雁。
思乡,愁绪#想家,次韵答王世赏夜雨感怀,何处吟诗成不寐，夜窗残梦雨来时。清闻木叶随空远，暝觉山钟到枕迟。千里关河游子恨，一年生事窭人悲。万间大厦君须作，不用归心绕故篱。
怀人,恐惧#惊讶,县斋书事寄张世贤,朝衙群吏集，戢戢同队鱼。暮衙群吏散，翩翩若惊凫。归来坐虚室，开编对璠玙。启户阒无人，清风入吾庐。持杯邀明月，大嚼时与俱。跰跹步松阴，对影聊相娱。嗟予懒惰久，阔略与世疏。故人隔清湘，怀抱何由舒。为问鲁山翁，此意今何如。
田园,恐惧#惊讶#失意,郊村独游,岁闰堪怜历候迟，出门惟与野云期。惊鱼掷上绿荷芰，栖鸟啄馀红荔枝。末路可能长薄命，修途应合有良时。市头相者休相戏，蹙膝先生半自知。
田园,怨恨#想家,追和朽庵和尚乐归田园十咏 其一 归去来兮至觉今是而昨非次韵,久在樊笼始见几，高人只是急流归。畏荣未必知吾意，忤物何妨与世违。戢羽岂容寻往迹，悬车自合敛馀辉。却嫌此老还多事，形影神中辩是非。
思乡,哀伤#愁绪#想家,客舍喜友人相访,荒居无四邻，谁肯访来频。古树秋中叶，他乡病里身。雁声风送急，萤影月流新。独为成名晚，多惭见友人。
思乡,孤独#想家,慰蒋文学思归,异地同为客，如君最系思。眼穿垂暮日，愁剧未归时。燧色连青海，乡心满绛帷。春风将改岁，桃李又花期。
思乡,哀伤#愁绪#想家,浣溪沙 永宁病起将归,听彻晨鸡又暮鸦。病来帘外即天涯。明朝才得问归槎。客路纵遥终会到，他乡须好不如家。江门春水照江花。
思乡,愁绪#想家#思念,其二,五夜箫声逐凤凰，碧桃枝下几传觞。云开郭隗黄金馆，花满卢家白玉堂。尚拟故人来汉阙，不堪游子去濠梁。相思欲吊天南冢，落尽梅花大海傍。
思乡,愤怒#愁绪#想家,秋日偶题,荷花兼柳叶，彼此不胜秋。玉露滴初泣，金风吹更愁。绿眉甘弃坠，红脸恨飘流。叹息是游子，少年还白头。
思乡,哀伤#想家,迎春,乡心撩乱入春先，客里从春六度然。历历风云同记睹，悠悠日月异周旋。销磨旅腊增梅恨，倾盖京华问柳缘。蚤晚烟光人世满，不知绮语向谁传。
思乡,哀伤#愁绪#想家,王孙游,桂树他乡少，王孙故国稀。天涯春草遍，处处待人归。
怀人,愁绪#孤独#怨恨,忆上海令黄子律,独坐看新月，长吟忆故人。婵娟同此夜，离别又经春。白发催人老，青山入梦频。无由一相见，顾影倍伤神。
悼亡,孤独#想家,哭陈叔晦,祗道青云定有期，忽闻长逝使人悲。尊前握手难重会，客里论心更与谁。月隐屋梁愁独夜，魂飞淮海梦归时。青山何处荒坟树，未絓吴钩泪已垂。
思乡,哀伤#愁绪#想家,其二,旅夕逢三五，维舟近卜林。山僧供素品，晚酌佐情深。夜寂风生袖，月移岸徙阴。亭杯不可问，此夕他乡心。
思乡#战争,哀伤#想家#哭泣#恐惧,春望,国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。
思乡,孤独#想家#思念,赋得新月,团团故园月，微钩画云端。孤舟天际来，湖波正瀰漫。但念时节流，不畏道途难。晚树齐弄色，晴飙骤生寒。归鸟哺高林，稚子迎门欢。梦中倏先至，相思强加餐。
思乡,哀伤#愁绪#想家,秋桑 其三,底须三宿问他乡，谁向花前笑索郎。酿秫时光宜薄醉，调弦情绪动清商。但教天下轻绵暖，何惜林间坠叶凉。试种东坡三百尺，芟来终比暮春长。
思乡,愁绪#想家,元日,客里逢元日，遥怜乡信稀。慈亲应有念，游子未能归。江上雪初霁，天边云乱飞。酒杯那忍醉，搔首对春晖。
战争,恐惧#惊讶#想家,其三,风急营中忽夜惊，误将军出获胡兵。黄龙戍卒归无日，白马将军幸有名。
思乡,哀伤#想家,旅怀,雪貌潜凋雪发生，故园魂断弟兼兄。十年除夜在孤馆，万里一身求大名。空有新诗高华岳，已无丹恳出秦城。侯门莫问曾游处，槐柳影中肝胆倾。
思乡,愁绪#想家,蒋侍御毅所尊公以大尹致政寿日寄贺,忽传海外来青鸟，行庆杯中映紫霞。芳草伴人频作客，白云何处倍思家。已知陶令归餐菊，犹似潘郎学种花。遥想鹿门当此日，含情游子在天涯。
思乡,孤独#想家,其八,故园春物有谁同，地尽天垂杳蔼中。杏火柳烟烧白昼，茶枪笋槊战东风。桥横酒市青帘出，门对鱼矶小艇通。谁信南阳楼上客，翩翩归羽欲飞空。
思乡,哀伤#想家,夜梦亦好园,薄宦思归切，天涯秋气深。一番南国梦，千里故园心。历历湖边路，悠悠沙上禽。横枝清绝处，何日复追寻。
思乡,愁绪#想家,舟中风便,一席清风游子归，扁舟轻逐浪痕西。浊醪满饮诗情快，尽揽江山入醉题。
思乡,愁绪#想家,益都城北三十里有邮亭名白羊铺壁间石刻张梦臣学士诗一首乃至大辛亥未第时所作其诗曰迢迢长日路途间两字功名抵死难岂为身荣爱奔竞正缘亲老逼饥寒云霄附凤心徒壮客馆无鱼铗自弹百亩薄田容易办也应无梦到长安仆因次韵书事,巉岩路尽困泥间，一步犹如百步难。渐见云开天日近，何嫌岁晚雪霜寒。客中野饭身偏健，车上冠尘手屡弹。最是慈亲念游子，久无书信报平安。
思乡,失意#想家,共友人看花,愁将万里身，来伴看花人。何事独惆怅，故园还又春。
思乡,愁绪#想家,其二,东南岩壑窅，游子欲何之？野鸟惊飞疾，溪船逆上迟。放怀须醉酒，对景漫题诗。王谢经行处，萧条似旧时。
思乡,愁绪#想家,江行有怀,醉起意不尽，江边寻杜蘅。折来何所寄，游子在西京。一别三春晚，穷年百虑生。日斜空怅望，一水隔盈盈。
思乡,愁绪#孤独#想家,忆菊叠前韵,小园自荣秋，三径满松菊。每逢佳节至，赏花酒盈斛。出游岂在远，已觉隔芳馥。百里望家山，白云常翳目。连年事奔走，舟车疲水陆。游子感飘蓬，美人怨幽独。插花空搔头，餐英亦负腹。胡不趁花开，归言驾白鹿。延年举寿觞，菽水甘于肉。
思乡,哀伤#想家,二月十日还南昌西山上冢取城北驰道至下关待船作,向夕云霞袅袅生，独携酸泪出春城。连陂丛竹高桥暗，十里垂杨大道晴。早晚楼船寒海气，东南形胜怒江声。乡心直与夜潮上，白石青松喻此情。
田园,哀伤#怨恨,题钱德钧水村隐居图（事详本传）,一片宽閒景，波涵万顷天。雁飞秋影外，树倚夕阳边。山色来窗牖，溪声自管弦。何当明月夜，著我钓鱼船。
思乡,愁绪#失意#想家,其二,高楼一目尽吴天，抚景题诗独怅然。功业敢誇犹在后，聪明已愧不如前。思乡欲敛江湖迹，避暑期登泰华巅。翘首不堪心事切，迢迢亲舍白云边。
思乡,愁绪#想家,赏菊二首① 其一,去年买菊自扬州，今日花开汝远游。伴我衰年同瘦影，羡他傲骨耐深秋。高风独向篱边寄，游子何堪岭外留。料得南枝梅放早，平安幸慰倚闾愁。
思乡,哀伤#愁绪#想家,其四,节序逢青女，他乡未授衣。颜容愁里改，形影梦中归。此日徒餐菊，何山可采薇。却怜同病者，迢递暮云飞。
怀人,失意#想家,乾道初予自临川归钟陵李德远范周士送别于西津是日宿战平风雨终夕今自临川之高安复以雨中宿战平怅然感怀①二首 其一,故人已作山头土，倦客犹鄣陌上尘。十五年间真一梦，又骑羸马涉西津。
思乡,愁绪#想家,月池彭母挽诗（二首士扬之母） 其一,七十人间世，婺居四十馀。冰霜明妇节，灯火课儿书。堂掩春晖暗，乌啼夜月虚。白头游子泪，和血洒衣裾。
田园,哀伤#想家,村居,日日幽斋里，残书只自摊。筋骸谢客便，乡土定交难。湿酿苔衣厚，寒攻练袷单。悠悠堪自厌，花鸟叹春残。
思乡,愁绪#想家,其四,华发思乡去苦迟，人民城郭总成非。九原可作吾谁与，三径就荒胡不归。诗思寂寥无腹稿，病躯憔悴减腰围。有时梦与钟期遇，閒拂枯桐按玉徽。
战争,愤怒#想家,送胡昌世比部转饷辽阳便道归五岭,夜夜旄头照海天，辽阳杀气镇相缠。枕戈谁念三军苦，转饷俄腾万灶烟。塞雪近关看破腊，岭梅迎马报新年。相如拥传多光彩，岂羡乘槎到日边。
咏物,喜悦#想家,海棠,今日春已半，风雨停出游。瓶中海棠花，数酌相献酬。尚想锦官城，花时乐事稠。金鞭过南市，红烛宴西楼。千林誇盛丽，一枝赏纤柔。狂吟恨未工，烂醉死即休。那知茅檐底，白发见花愁。花亦如病姝，掩抑向客羞。尤物终动人，要非桃杏俦。东风万里恨，浩荡不可收。
思乡,哀伤#失意#思念,江东歌,三山江上翠崔峨，草绿风烟春气和。天宫缭绕金陵麓，人家映带秦淮河。回廊屈曲通晴雨，驰道流离莹月波。南中富乐风尘少，天下娱游子弟多。悠悠满目经时岁，忽忽盈怀阻啸歌。意气周郎三国尽，文情庾信六朝过。江南丈夫会早夭，春心不饮荡如何。
怀人,失意#想家#思念,寄怀梁唤期,绿阴野色竞相鲜，几度怀君最可怜。一自河梁相隔别，至今鱼雁两茫然。雨馀云树春芳满，月朗关山客梦悬。万里相思情转剧，不堪回首动经年。
田园,哀伤#孤独#想家,偕水村育斋南归初出齐州涂次口占,依人慵作客，结伴且还乡。泺酒无劳劝，山程分外长。离离麰麦熟，细细枣花香。指点停车处，荒林恋夕阳。
怀人,哀伤#怨恨,寄桐庐尹何汝玉,别离容易合并难，岂料桐江半夕欢。王事朝昏空鞅掌，宦涂荆棘转辛酸。潮回七里滩流急，霜落□山石发寒。寄语故人莫怀抱，庙堂今日重郎官。
思乡,孤独#失意#想家,其三,丘中有隐士，枯槁不可识。渴饮颍川流，饥餐首阳柏。薜荔为衣裳，兰汤沐芳帻。鹿麋戏左右，猿狖相牵媟。朝引洪崖公，暮延浮丘伯。扬袂涉中洲，落英荡桂楫。我愿从之游，飘忽?无迹。伫望立澧浦，飙风起我侧。揽辔回故乡，白日忽西匿。感彼空冥鸿，翻飞振六翮。
思乡,愁绪#想家,其二,凭轼日以远，流光日以晚。夜望曷旦鸣，夕待牛羊返。寒风动明烛，疑见游子饭。夜梦续晨愁，九秋成偃蹇。
闺怨,哀伤#想家,秋闺,秋色透罗帏，寒芳片片飞。蛩吟生暗壁，萤火度空机。闺月流新照，帘霜换故衣。征鸿与荡子，同去不同归。
怀人,失意#想家,和马子英见寄韵,十年流落向炎州，判与刘伶作醉游。望国孤忠徒自愤，持身直道更何求。浮云往事惊春梦，落日穷途起暮愁。赖有故人相忆在，遍题尺牍海西头。
思乡,愁绪#想家,其三,露洗空山白玉台，当年金母御风来。涧边瑶草香难歇，洞里碧桃花自开。雨后苔痕侵旧字，座间山影蘸新醅。去家游子愁千种，白纻轻衫谁与裁。
怀人,孤独#思念,岁晚怀故人,衰髯白尽无添处，病骨癯然欲折时。客抱琴来聊瀹茗，吏封印去又哦诗。山横城上势如压，角动楼头声正悲。零落断鸿书不到，岁残何以慰相思。
思乡,愁绪#想家,?锣潭泛舟,溯去澄流卷去沙，桨声斜日动伊鸦。芒鞋北壁攀苔石，酒榼南江傍荻花。游子笙箫无定处，居人舴艋以为家。请君莫放今宵月，冉冉谁能驻岁华。
思乡,愁绪#想家,甲子1924夏自香移寓鹭屿,平生枉薄邯郸儿，中岁乃作新安客。邓禹何曾解笑人，一身飘泊长镵白。南归休恋故乡鱼，斜日双江秋水隔。妻孥牵衣向我啼，未免忍饥交相谪。
战争#思乡,哀伤#愁绪#想家,慈母堂前月一首宿晏城作,慈母堂前月，远照关山程。关山远复远，迢迢晏子城。登城一以望，白云千里横。清辉出云际，知共故乡明。安得平安字，一一月中呈。仰镜慈母颜，俯瞰游子行。朗鉴及发肤，危哉慎亏盈。月近慈母远，悠悠游子情。坐爱床前光，无促晨鸡鸣。
思乡,哀伤#愁绪#想家,漓江口遣怀,山鸟唤愁愁不醒，止堪日日醉津亭。冰泉无赖融云白，石火偏宜照濑青。槎客泛家依桂浦，估船穿陡下湘酃。蘋浮万里真吾事，何用他乡梦杳冥。
思乡,哀伤#愁绪#想家,客夜怀王英甫,半生江海上，犹未卜菟裘。今夜雁初过，他乡人正愁。青灯孤枕梦，黄叶一庭秋。何日寻归棹，山阴访子猷。
思乡,愁绪#想家,其二,夕阳下山去，缓缓踏春归。欲赋王孙草，恐增游子悲。草亦报春晖，柰何人独非。顾惟苍苍者，弃我竟如遗。霄汉不得上，一枝聊可依。器之真铁汉，谬为世所推。浮云蔽白日，扫除力未衰。誓将缚大帚，为天效一挥。
思乡,哀伤#想家,吕（永嘉本作尹）子光惠牡丹,六年不见故园花，每到花时只自嗟。多谢故人分国艳，尚怜羁旅惜春华。芳菲仙圃烘初日，冷落书窗照暮霞。谁道无情便无恨，祇应也学我思家。
怀人,失意#思念,寓榄溪寄妙峰上人且问海云近信 其一,寻师在秋半，忽忽到馀冬。一别榄溪曲，相思荔水踪。荒村围杂树，净室隐深松。犹忆过谈处，微言咒钵龙。
山水,愤怒#惊讶#想家,登天①清寺塔,为眼不计脚，攀梯受微辛。半天拍阑干，惊倒地上人。风从万里来，老夫方岸巾。荒荒春浮木，浩浩空纳尘。夕阳差万瓦，赤鲤欲动鳞。须臾暮烟合，青鲂映奫沦。万化本日驰，高处觉眼新。借问龛中仙，坐稳今几辰。俗子书满壁，澹然不生嗔。唯有太行山，修供独殷勤。
思乡,哀伤#愁绪#想家,其三,官况凄其懒问津，秋光过却愈思亲。浮云苍狗悲游子，白酒黄鸡愧野人。
思乡,哀伤#愁绪#想家,客下将之袁江夜吟一律,四壁青灯游子夜，满庭明月异乡秋。山空落叶鸟声寂，天远残星夜气幽。遍地干戈千里梦，半肩行李一身愁。寒衾坐拥眠难稳，门外骊歌催客舟。
思乡,哀伤#愁绪#想家,其三,乐天唐诗杰，子瞻宋文豪。平生宦游事，山水遗清高。何人继芳躅，保障心思劳。坐令百折堤，土木连平皋。虽无百年固，已足千金牢。茫茫荡游子，醉谑空呶呶。
思乡,哀伤#愁绪#想家,寤言,寤言凄晦百般投，极目空明一带浮。雨点风声凭客受，山心水意倩谁收。烟帆无数争迟速，游子三春自去留。总为时光来悯默，繁云黯?不胜愁。
闺怨,愁绪#流泪#想家,春怨,酒痕和泪点罗衣，掌上纤腰瘦一围。燕子不来犹卧病，半帘红雨送春归。
怀人,恐惧#想家,和谭别驾用杜律秋兴韵四首寄怀刘跃衢年兄,一夜清霜满禁林，江皋云树独森森。轻飙入户逢新霁，凉月浮阶送晚阴。万里江湖灯火梦，百年天地岁寒心。故人相望蒹葭外，长听秋声促暮砧。
思乡,愁绪#想家,其三,一苇安能纵所如，思乡唯望抵金书。欲知双鬓新添雪，恰切江船握别初。
思乡,想家#思念,折杨柳,边楼夜笛吹霜月，玉门杨柳边人折。长条短条系相思，故园东风莺啭枝。鸳鸯机上肠应断，绿满天涯人未归。
战争#思乡,孤独#流泪#想家#思念,西归不果，夜登鹤楼,故乡杳何处？相忆路漫漫。皓月当窗出，征人掩泪看。江光千里碧，秋色一楼寒。不作关山客，谁知跋涉难？
思乡,恐惧#惊讶#失意#想家,秋日书怀,十年客路叹飘蓬，历尽风霜鬓欲空。睡少半疑茶作祟，愁多全觉酒无功。数蛩厌静鸣秋雨，一叶惊寒落晚风。惆怅故园归未得，草荒篱下菊花丛。
送别,哀伤#愁绪#孤独#流泪#怨恨#失意,别毡帐火炉,忆昨腊月天，北风三尺雪。年老不禁寒，夜长安可彻。赖有青毡帐，风前自张设。复此红火炉，雪中相暖热。如鱼入渊水，似兔藏深穴。婉软蛰鳞苏，温燉冻肌活。方安阴惨夕，遽变阳和节。无奈时候迁，岂是恩情绝。毳?逐日卷，香燎随灰灭。离恨属三春，佳期在十月。但令此身健，不作多时别。
思乡,孤独#失意#想家,初抵家园,一为江路客，三负故园春。水木谁閒主，禽鱼似避人。庭添初植卉，门迓夙来宾。本是栖迟地，翻令意转新。
怀人,哀伤#想家,同皋旭对月怀沈子佩临别胜集,爱客当年旧隐侯，短亭落日更维舟。临岐细草迷吴角，隔岁残梅下陇头。才子最怜黄绶好，酒人偏爱翠眉愁。年来却笑文通老，别赋时时恋旧游。
战争,哀伤#想家,送边将还旧镇,易水长城本旧丘，旌旗西上路悠悠。朝吹出塞羌胡笛，夜坐筹边古戍楼。饮马直从青海上，射雕还过黑山头。玉门关外思归老，定远应辞万户侯。
悼亡,孤独#怨恨,哭李石迭,传来凶讣自中州，此地哭君欲白头。风雨几番入梦寐，功名半世属荒丘。五年离别心犹在，一代英豪事已休。空堕两行忧国泪，柩前一洒意无由。
思乡,孤独#想家,题姚氏三头牡丹,姚黄容易雒阳观，吾土姚花洗眼看。一抹胭脂匀作艳，千窠蜀锦合成团。春风应笑香心乱，晓日那伤片影单。好为太平图绝瑞，却愁难下彩毫端。
闺怨,怨恨#想家,三月闺怨,三月时将尽，空房妾独居。蛾眉愁自结，鬓发没情梳。
思乡,失意#想家,喜雨,天乞幽人一夜凉，故教微雨送斜阳。暝阴笼树山更好，爽气侵人土自香。多病不眠唯药裹，居闲长坐只绳床。五年谬作江湖客，几对鲈鱼忆故乡。
思乡,哀伤#想家,听角思归,故园黄叶满青苔，梦后城头晓角哀。此夜断肠人不见，起行残日影徘徊。
怀人,哀伤#想家,石门竹生岩下拳曲无取众方笑之蹈元乃独讽咏嘉叹托物兴怀有古人之风辄用韵以广其志,农丞免官归，门第冷于铁。属国埋边尘，旁观为心折。一朝百僚上，众目仰光洁。贤愚杂平居，高士见错节。君看岩下竹，九曲困岩穴。风雷头角露，歘蔽夏日烈。男儿未盖棺，不用伤歇灭。感物思故人，长吟赖诗杰。
怀人,哀伤#思念,寄潜山学博弟慧,鸿雁分飞忽十年，梦回池草益凄然。蕨薇春好先投绂，苜蓿秋深尚拥毡。望重定衔杨震雀，才雄期著祖生鞭。沽钱莫问今多少，永夜相思各一天。
怀古,哀伤#惊讶#失意,登广固旧城怀古,下马寻孤垒，登高俯旧城。龙冈盘地险，雉堞与云平。东望沧溟会，西瞻泰岳迎。四山屏乱立，一涧带相萦。十二侔秦郡，膏腴儗汉京。封疆仍晋服，巡狩尚尧名。蔚蔚林皋接，油油禾黍成。断崖苍藓合，绝壁紫烟横。野鹿惊人过，村鸡出树鸣。川陵互变易，冠盖几枯荣。阛阓夷丘陇，人家伴牧耕。霸图何寂寞，凄恻不胜情。
思乡,恐惧#想家,中秋之夕陈方伯廉夫招饮,画堂红烛照深更，对景相看感至情。秋色正当今夕半，月轮应似故乡明。一樽酩酊忘宾主，四海交游即弟兄。却恐宦途容易别，思君何处可寻盟。
悼亡,哀伤#流泪,哭黄树斋少司寇师,噩梦魂惊觉又疑，茫茫天道竟如斯。升沈一例丹心在，功过千秋信史知。大有江山助奇气，更无方药问良医。羊昙肠断西州路，多少孤寒雪涕时。
思乡,哀伤#愁绪#想家,池州道中作,扶杖南归日，思乡益旅愁。如何辞蜀道，又复问吴舟。楚水人千里，秋山月一钩。浮生长作客，到处起离忧。
思乡#怀人,孤独#想家,雪中忆张亨父次宾之韵复用韵写怀 其一,坐看初雪转霏微，已觉尖寒到客衣。岁事半于愁里过，乡心全在梦中归。经秋寥落慵开卷，长日萧条静掩扉。却怪故人音信绝，海天空阔雁来稀。
思乡,哀伤#愁绪#想家,寒食行,老鸦衔纸钱，飞上白杨树。破庐谁氏子，挈榼上冢去。新鬼土作堆，堆平鬼亦故。百年过鼎鼎，孰者非朝露。安知今楼台，不是昔墟墓。十年寒食节，九度他乡路。看到野棠梨，荒山春又暮。
思乡,愁绪#想家,归梦,故山秋老亲闱冷，游子夜长归梦多。独倚苍茫动幽兴，却惭容易脱渔蓑。
思乡,哀伤#愁绪#想家,其十,驰驱思欲迷，恻恻重悽悽。去国悲游子，怀乡梦故妻。断沟科蚪聚，灌木郭公啼。独有平安字，缄封手自题。
思乡,愁绪#想家,潜江书至伤孝丰弟,作吏才弥健，思乡岁再除。雁迎南陆日，书报楚江鱼。骨肉新愁里，风云旧梦馀。丘园堪我老，那更叹居诸。
思乡,愁绪#孤独#流泪#想家,得李伯实太学书知其移家金陵却寄,天涯久别正销魂，忽尔开缄见泪痕。东粤梅花留去客，南朝芳草待王孙。春风八口依京国，夜月千山梦故园。往事伤心君莫问，台城烟柳易黄昏。
思乡,哀伤#愁绪#想家,午日高梁桥同门诸君宴集,京陌红尘出郭稀，清江幽竹静相依。拍浮人世浑醒醉，节序他乡有是非。混迹微名惭吏隐，忧时孤剑岂雄飞。江南逐客无消息，一曲离骚易湿衣。
怀古,孤独#失意#想家,孟城山怀古,一峰突兀大江横，有客登临感慨生。云出终输归岫好，泉流不比在山清。微官已夺当年节，隐士空留万古名。浑似终南旧蹊径，参军枉自负幽情。
思乡#怀人,失意#想家,九月十三日夜梦绣衣康用和握手话旧觉而闻雨有感诗以寄之,宦游岁月易蹉跎，青镜流光两鬓皤。客梦不知江水远，乡心偏傍雨声多。张衡有咏唯愁在，烛武无能奈老何。为问旧游骢马客，别来谁与共鸣珂。
思乡,愁绪#想家,渡海,欹枕惊涛白尽头，匆匆残梦堕神州。翻书尚滴儿时泪，去国俄登海上舟。潮落远鸡催晓色，月明南雁集乡愁。春申林际非吾土，回首燕云万里秋。
思乡,愁绪#想家,次韵成季道中 其一,苍然山抱溪，游子意何主。雪残崖下日，风落泉上雨。严陵固莫及，玄英亦堪数。岚静白云深，扁舟过汀渚。
思乡,哀伤#想家,寄汪育德斋 其一,独倚江楼思怆然，乡心每与雁争先。吴山楚水隔千里，红叶黄花又一年。自叹微才终后学，敢图清誉继前贤。来书过尔相推许，宁不怀惭祖逖鞭。
思乡,哀伤#愁绪#想家,晚过王永叔给谏得香字,西掖重门掩，幽期赴省郎。清言惟散帙，宴坐但闻香。衣润微沾露，庭寒渐履霜。他乡物华暮，小酌兴何长。
战争,哀伤#想家,锦津舟中对酒别刘善充,锦江烟水星桥渡，惜别愁攀江上树。青青杨柳故乡遥，渺渺征人大荒去。苏武匈奴十九年，谁传书札上林边。北风胡马南枝鸟，肠断当筵蜀国弦。
思乡,哀伤#失意#想家,禁火,日日冒烟尘，忽忽禁火辰。塞榆关水湿，边草贼回春。岁月伤风迈，疮痍念苦辛。沙中看白骨，肠断故乡人。
思乡,哀伤#愁绪#想家,其三,吾里不识面，他乡喜见君。数朝相款曲，杯酒接慇勤。清挹湘江水，笑开衡岳云。归心逐回雁，转首叹离群。
悼亡,流泪#想家,哭德本弟 其一,十年踪迹故山违，万里间关客路归。本为看云频趣驾，岂知到日独沾衣。秋风鸿雁行中断，春草池塘梦乍非。宦海飘零吾已倦，况堪衰病酹斜晖。
思乡#咏物,愁绪#想家,菊,日丽秋霜白，天清野菊黄。亦知甘隐逸，偏得近壶觞。屡折元因醉，斜簪一任狂。乾坤传舍耳，节赏莫思乡。
悼亡,怨恨#想家,哭犹子珩三首 其一,死生有定数，夭寿亦同理。数尽寿而终，远客达乡里。夭逝非其年，如行半途止。半途可奈何，不复保乡梓。田州百粤地，孤庙临漳水。平生所娇爱，乃忍弃置此。我梦无由见，啁啾杂蛮鬼。生人语不通，死悲向谁是？儿兮莫怨归，渠爷在交趾。
思乡,喜悦#孤独#失意#想家,秋柳十二韵,东山娱柱史，群从竹林游。老去攀条惜，情多咏物愁。何堪如此树，无乃不宜秋。露冷三更笛，天涯独客舟。那能怨摇落，重复见风流。世态犹青眼，骚人已白头。感时丝触绪，萦影月当楼。前正诗篇逸，奇姿草圣遒。绮言高落落，波磔偃飕飕。馀荫谁相继，清阴遂莫留。徘徊故园废，惆怅昔贤休。五柳门空在，遗书烂漫收。
思乡,愁绪#想家,宿维扬,淮海风流地，狂游记往年。飘零重过此，怀抱总非前。囊橐唯孤剑，妻孥共一船。故乡回首望，烟树渺江天。
思乡,哀伤#愁绪#想家,其四,寸草春晖报未遑，倚闾无计慰高堂。劝君勿似衡阳雁，偏认他乡作故乡。
怀人,孤独#怨恨#思念,寄春卿,相约童稚间，遂成岁寒图。奈何离别多，各自东西隅。我心明月轮，子志青松株。明月千里光，岂为吴越殊。青松四时心，岂为风霜枯。相思不相见，作诗报区区。
田园,哀伤#孤独,村东晚眺二首 其一,兴来信步过东陂，最爱村东物象奇。藤杖穿云秋望处，葛衣沾露夜归时。残声凄断蝉移树，孤影荒寒鹊绕枝。自揣今年还得饱，一川新稻已离离。
思乡#怀人,想家,洛阳夜泊怀故园朱虚亭熊两谷诸丈云屏华原两弟,江边疏竹带寒沙，客里开樽感岁华。诗酒故人同海内，风尘诸弟隔天涯。乡心迢递频看月，秋夜分明数到家。几处吹笳戎马后，不闻商女弄琵琶。
怀人,愁绪#流泪,登道楼怀石山公,绿发称生今秃翁，道楼犹自故时雄。伤心十载论交地，极目千峰洒泪中。碧海还生杯底月，青山不断笔头风。通家幸汝诸贤在，惭愧知音负乃公。
思乡,哀伤#愁绪#想家,其九,薄宦羊城二十年，此邦文物乐周旋。他乡又结苔岑谊，永日长牵翰墨缘。唾手功名成竖子，抽身簪组让时贤。当筵慷慨歌当哭，我亦怜君且自怜！
战争#思乡,想家,古从军行,阴山吹笛大军行，铁甲冰霜落有声。西上胡沙天渐近，可怜月比故园明。
闺怨,怨恨#思念,闺怨 其一,一春心事许谁同，金钥无声柳絮风。怪得枕中黄鸟唤，不知窗外海棠红。
思乡,哀伤#愁绪#想家,浣溪沙,松竹亭边扇影凉。芰荷风里茗瓯香。浴波鸂鵣总成双。有限烟花供缱绻，无情日月太奔忙。问渠何事滞他乡。
思乡,哀伤#愁绪#想家,中山七夕次石来韵,他乡七夕今年好，放眼能穷万里天。白露自零官烛外，银河直下海云边。拂竿不见珊瑚树，登俎真成玳瑁筵。闻道弓衣有人织，兴酣写与布头笺。
思乡,哀伤#愁绪#想家,偶书,病骨岩岩怯早衰，月枝三绕寄身危。避风宁望鶢鶋享，出卜频遭偻句欺。烟糁蔽江怀隐伴，雨苗颓垄负耕期。开年几许他乡泪，尽付穷途与素丝。
送别,哀伤#愁绪#想家,送僧法和（一作送亮法师）,达士心无滞，他乡总是家。问经翻贝叶，论法指莲花。欲契真空义，先开智慧芽。不知飞锡后，何外是恒沙。
怀人,恐惧#惊讶#失意,襄阳早秋寄岑侍郎,江城秋气早，旭旦坐南闱。落叶惊衰鬓，清霜换旅衣。时来矜早达，事往觉前非。体道徒推理，防身终昧微。故人金华省，肃穆秉天机。谁念江汉广，蹉跎心事违。
怀古,孤独#流泪#想家,岘山怀古,秣马临荒甸，登高览旧都。犹悲堕泪碣，尚想卧龙图。城邑遥分楚，山川半入吴。丘陵徒自出，贤圣几凋枯。野树苍烟断，津楼晚气孤。谁知万里客，怀古正踌蹰。
思乡,愁绪#孤独#怨恨#想家,其二,明月濯濯扬清辉，金风瑟瑟华叶衰。蟋蟀夜深床下啼，起观银汉夜何其。二十八宿罗参差，为君中夜理桐丝。大弦凄急小弦悲，不能终曲涕交垂。人生春华能几时，那能离别长如斯。入门各媚当告谁，噭噭鸿雁向南飞，何不游子偕来归。
思乡,愁绪#想家,鸣雁篇,雁鸣嘹唳穿云飞，秋风吹老黄芦枝。江南江北九月时，水田菰米食可肥。平沙漠漠罗网稀，年年饮啄忘祸机。南天月色无光晖，孤鸿行断摧翅垂。翩翩不下洲渚非，思乡旅客情依依。几回缄书烦寄之，雁双欲来胡不来，今年与客同春归。
思乡,愁绪#失意#想家,三月晦到大庾,我登超然台，积雨久不止。台下柳成行，柳下满塘水。环塘率乔木，照影弄清泚。恍如在故乡，西湖古寺里。气象极幽深，景物尽苍翠。十年劳梦想，一夕居眼底。独坐不能去，颓然起深思。钟鸣主人归，烛光何烨炜。笑语复移时，夜久余当起。归路夫何如，江声寒玉碎。
思乡,哀伤#愁绪#想家,十七夜何太仆卢方伯欧文学袁节推过集,江海离心已十霜，衔杯那意在他乡。风尘不断函关气，衣履频趋汉殿香。永夜星河临桂浦，高城钟漏隐长杨。仙郎彩笔谁能似，闻道卿云有和章。
思乡,哀伤#愁绪#想家#思念,其二,千秋一嘉遇，此别安可知。良时不努力，贱躯欲何为。晨风野萧条，浮云西北驰。河梁临往路，远望令人悲。游子自有怀，悠悠当告谁。
思乡,哀伤#愁绪#失意#想家,哀岑溪仆薛桂,生者竟何似，死亦徒然耳。死在故乡宅，有父兄妻子。生悲无奈何，死事殊未已。死丧在他乡，死日声遂駬。嗟尔从官游，不著真名氏。将为报其孥，未识何乡里。埋之北原上，累累蛮冢里。春露与秋风，谁其分别此？
山水,恐惧#惊讶,其六 北山瀑布泉,云顶白泉飞，珠箔千重挂。仙衣惊尽湿，彷佛香炉下。
思乡,哀伤#愁绪#想家,贺周文郁得子,都城产子甫胜冠，十八年来又此欢。笑我两叨汤饼会，他乡仍作故园看。一门谱续宗支茂，九地心知伯氏宽。向老铨专还展限，天留福地在长安。
悼亡,哀伤#流泪,哭尊大人领省,孤儿泪眼空流血，一夜不知浑白发。宝灯轮毕新记成，梦断疏钟吼残月。白云隐隐入青冥，生死悠悠两长诀。人閒天上父子情，遗愤有身终尽雪。
怀人,想家#思念,和钱博士先生除夕感怀韵（仲益）,京华住久客囊殚，对影萧然守岁阑。酒浸屠苏怜独饮，盘堆苜蓿共谁飧。家山梦在相思切，心事逢人欲说难。年复一年多白发，驻颜何处觅金丹。
思乡,哀伤#愁绪#想家,饮赵文学江阴斋中 其一,忆尔谈经处，萧然过吕安。蓬蒿三径没，苜蓿一毡寒。浊酒歌谁和，青灯剑自看。他乡逢握手，未觉路行难。
思乡,愁绪#失意#想家,同罗以智吴廷燮高学淳吴敬范登吴山还饮天河馆酒楼二章 其一,山河今脱屐，风雨易思乡。慰以诸君乐，怜吾末路狂。台空双桂老，天阔一鹰翔。江泛渔矶在，吾将问野航。
山水,孤独#思念,登祝融峰用择之韵,今年缘底事，浪走太无端。直以心期远，非贪眼界宽。云山于此尽，风袂不胜寒。孤鸟知人意，茫茫去不还。
思乡,愁绪#想家,沭阳早发,山城挝鼓四更时，官道萧萧马正嘶。霜重敝貂寒透骨，月明啼雁迥生思。长风游子驱千里，乔木微禽羡一枝。坐损红颜成底事，吴山楚水转相嗤。
山水,哀伤#想家,游西山寺再用前韵,水僻山深路转长，攀萝沿磴到僧房。危桥石抱村流急，古殿鹤巢嵓树凉。百计巧思蚕更拙，片时春梦蚁空忙。凭君莫动登楼思，故国山河易断肠。
思乡,哀伤#愁绪#想家,荆州,醉踏高城散早暾，城头吹角重兵屯。云连橘柚秋光净，江转夔巫雨气昏。豚犬岂能成霸业，芷兰终自误王孙。时清莫作登楼感，故国他乡总断魂。
思乡,失意#想家,其三,把卷无人意惘然，故乡云树梦魂边。遥知石镜山头影，不及当时是少年。
思乡,哀伤#愁绪#孤独#怨恨#想家,癸巳除夕,八载他乡腊鼓催，乡心撩乱鼓声哀。无情天地犹擐甲，有意山川独画灰。儿女藏钩离别后，君臣投璧播迁来。年华如许人将老，辜负春风又几回！
思乡,哀伤#愁绪#流泪#想家#思念,其二,一别淮城书渐稀，故人相忆在金扉。他乡四换黄花节，犹着山阳拭泪衣。
思乡,愁绪#想家,咏景十首 其五 空心杉,古木槎牙树底空，学仙游子坐空中。自从白日飞升去，几度寒鸦噪晚风。
怀人,失意#思念,怀林叔吾,青山绕郡城，早晚变阴晴。天地可谁测，干戈劳我生。相思秋水阔，怅望暮云平。遽有还山意，冰心共一泓。
思乡,孤独#想家,悼李韶,韶也命何奇，生前与世违。贫栖古梵刹，终著旧麻衣。雅句僧抄遍，孤坟客吊稀。故园今孰在，应见梦中归。
思乡,失意#想家,蓟州道中,剑旆南来寄一方，北门锁钥愧非长。山河雄壮真皇辅，人物萧条非故乡。三岛风烟连朔漠，九州封域盛虞唐。巳闻款塞寻常事，赖有吁谟在庙廊。
思乡,哀伤#愁绪#想家,九日登道场山同吴逸人赋,忽惊九日当今日，同在他乡望故乡。百里山河天尽处，万家城郭水中央。帷间风动闻灵语，寺里林疏见佛香。不是避喧来此地，无妨览胜到斜阳。
思乡,喜悦#想家,其七,征帆转吴楚，涉江指岷山。富贵归故乡，昔人以为难。大府固可乐，高风亦难攀。岂必待政成，甘泉行赐环。
怀人,孤独#恐惧#惊讶#怨恨#想家#思念,寄三衢董教陈孟敷,离别中年梦亦惊，未应王谢独关情。家林久已无音信，江海今馀几弟兄。浙水断鸿秋半影，粤河残叶夜中声。遥怜姑篾千峰里，何处相思月自明。
思乡,哀伤#想家,辽府赠杨山人,故乡因别久，逆旅有新知。吊古过燕市，哀歌问渐离。楚筵分醴后，蜀肆下帘时。欲就百钱卜，长贫老不疑。
思乡,愁绪#想家,慰同寓者思归,长风万里困南图，游子天涯望眼枯。愧我出山成小草，怜君远道忆文芜。清江渡口听鸿雁，明月楼中唱鹧鸪。稍待青春堪作伴，何须雨雪问征途。
思乡,孤独#怨恨#想家,用韵答林大,正尔交情似海深，不堪离别泪沾衿。几回见雁思乡信，千里移家共客心。新酒黄花连夜榻，秋风寒夜响枫林。天涯共住同萧索，莫惜逢人寄远音。
思乡,哀伤#愁绪#想家,其三,祖客饯将归，游子怀往路。我何长叹嗟，徘徊独延伫。远游背乡里，逢故即色喜。况是人中龙，五载久知己。会面虽有时，仓卒情难已。明月沈深渊，茝兰散江涘。抚躬还自伤，衰年逝如矢。同气而远离，思心从此起。
悼亡,愁绪#恐惧,哭李徵伯三首 其一,安得惊心语，疑真幸未真。谁能知我意，天乃夺斯人。京国同游地，江湖独坐身。更堪风雨夜，愁绝欲沾巾。
思乡,孤独#想家,其二,小墅清溪曲，疏篁作四邻。花开留好客，酒熟及芳辰。屋角丹藤绕，梁间紫燕驯。所欣投秩早，得看故园春。
思乡#咏物,想家,杜鹃,君若思归可便归，故乡祇在锦江西。不知何事留君住，却向空山日夜啼。
思乡,哀伤#愁绪#想家,元夕休宁道中遥忆乡里,陌上双双结袂频，翩如飞燕蹴轻尘。一年乐事花流水，几夜他乡月照人。驿路酒家留去马，溪桥梅色弄新春。相随惟有孤龙剑，会向囊中笑客贫。
思乡,愁绪#想家,夜泊扬州次伍子和韵,晚呼舟子泊江沙，怀古思乡讵有涯。越岭何年还杖屦，隋宫无处问繁华。帆樯水国三千里，灯火楼台几万家。自叹不才非博望，频年来泛海天槎。
思乡,愁绪#想家,其三 拟青青陵上柏,松柏生高陵，鸾鹤所翥翔。芙蕖出绿沼，鸳鹭相徜徉。自古有会宗，三都及两京。春色满皇州，游子忘故乡。高楼酒挹渑，康衢尘霏香。朝饮挟娥?，暮游陪金张。暮暮复朝朝，行乐何渠央。
悼亡,哀伤#失意,哭弟松 其一,多病吾仍在，沉酣尔遽休。相依堪共老，永别杳难求。伏腊还新酒，风烟岂故丘。漳河暮转急，呜咽正东流。
怀人,失意#思念,寄谢挺孚,羡尔凌云赋最豪，几年踪迹困蓬蒿。珠沉赤水渊应媚，剑发丰城气自高。散屧山中呼桂酒，枕流天畔听松涛。相思倘问栖迟处，源水浮花去是桃。
思乡,愁绪#想家,钱塘夜雨,古渡空房黄叶遮，夜深思妇咽寒笳。钱塘江上思乡处，又被西风吹雨斜。
思乡,哀伤#愁绪#想家,其二,凤鸟不来人自游，古台高俯白云流。铜驰讵卧三吴陌，石马宁嘶六代丘。岸帻他乡怜短鬓，拂衣吾兴欲沧洲。从谁共倒长江水，为洗英雄旧日愁。
思乡,愁绪#想家,晓发,荒鸡鸣四野，游子已晨兴。残雪消不尽，晓风寒更增。连冈盘叠叠，细路出层层。多恐吟躯重，疲驴瘦不胜。
怀人,想家#思念,怀丁观察见心,清朝持斧自雄才，却借搴帷蜀道回。万里山川看握节，十年霄汉望登台。天涯落日双蓬鬓，江上秋风几酒杯。为忆芙蓉花下醉，思君无那重徘徊。
思乡,哀伤#愁绪#孤独#想家,晚步即景,衙斋临水驿，日日送行舟。不道他乡客，能忘异地愁。征帆千里月，暮霭一天秋。泛泛观鱼者，停桡傍晚楼。
思乡,哀伤#愁绪#想家,河上逢友人,知君意不浅，立马问生涯。薄业无归地，他乡便是家。宵吟怜桂魄，朝起怯菱花。语尽黄河上，西风日又斜。
怀人,失意#思念,湛内翰将行怅然有感兼怀阳明子,细雨寒江此送君，相思时复到河汾。凭君传语阳明子，我正扶衰候岭云。
思乡,孤独#想家,相士潘碧山久游江湘间今以武功为石臼司警濒行索诗漫赋以赠,乍捧除书作宦游，犹谈相术动时流。新丰曾困鸢肩客，定远今多燕颔侯。官舍喜居山水窟，故园空忆菊松秋。一瓢春酒何当共，九曲溪头明月舟。
战争#思乡,哀伤#想家,闻笛,黄彭湖边吹暮笛，浦云不飞江月黑。寻常一听自堪悲，况是天涯归梦夕。江声呜咽如不流，败芦拍岸风飕飕。刻羽已惊栖雁起，流商还接断猿愁。馀音如缕凄然久，逐臣迁客皆回首。城南思妇泣关山，塞北征人怨杨柳。东舷西舫寂无哗，一片蒹葭带露华。故园今夜罗浮月，落尽寒梅几树花。
思乡,失意#想家,中秋夜南园同故人酌,不谒金张第，相期松桂边。人须今夜酒，月朗故乡天。归思逢秋色，狂歌度老年。阴晴如可定，早上玉峰颠。
思乡,愁绪#孤独#想家,次韵石湖居士晴窗遣兴,阊门车马隐晴雷，我亦临风咏快哉。平碧际空烟羃历，蔫红照影水萦回。园翁门巷初沾絮，游子杯盘欲荐梅。落晚小家还馔客，旋篘春瓮取新醅。
思乡,哀伤#愁绪#想家,和庄畹耕秋感原韵,秋原负手立斜阳，反顾家山欲断肠。佳节插萸悲逝水，他乡就菊近新霜。依人自笑冯唐老，玩世无如阮籍狂。试上晃岩高处望，海天万里战云黄！
田园,恐惧#惊讶,村居即事,对面鱼梭掷，回头鹊羽惊。贪看过桥影，错应隔墙声。径小穿林入，村斜割涧成。乍凉思午睡，随意拂桃笙。
悼亡,哀伤#恐惧,哭姊,断甲遗琴委故床，思君独旦不成装。花边风起肩谁拥，月里烟销影更凉。残墨尚明笺上泪，馀膏空落枕前香。翠屏一角栖歌哭，秖恐猿闻也断肠。
送别,恐惧#惊讶#想家,送客之杭,西风吹冷透貂裘，行色匆匆不暂留。帆带夕阳投越浦，心随明月到杭州。风清听漏惊乡梦，灯下闻歌乱别愁。悬想到杭州兴地，尊前应与话离忧。
思乡,愁绪#想家,九月九日有怀平原郡公赵五山,经年留朔漠，此日又重阳。游子泪沾雨，行军气挟霜。沙场愁草白，篱落忆花黄。忽念登高处，凄凉更一觞。
悼亡,哀伤#流泪,哭张元伯职方,近年老辈频凋落，使我中心又恻然。洛社挂冠高卧者，唯君清澈如神仙。昔日与君论少长，今日与君争后先。把酒酹君君必知，为君洒泪西风前。
田园,愁绪#想家,渔村即事,维舟古渡头，四望是汀洲。水阔唯宜夏，荷枯不碍秋。困归牛背稳，晓汲井云浮。独坐愁无侣，多番为月留。
思乡,恐惧#想家,南行途中作,恰恰黄鹂鸣远村，凄凄客子暗消魂。梨花细雨小寒食，杨柳春风孤店门。不尽长江浮旅梦，无情芳草送王孙。明当匹马摇鞭去，回首天涯是故园。
思乡#悼亡,流泪#惊讶#想家,哭婿吕舜臣,消息非虚讶，斯人忽杳茫。天低空洒泪，江近只枯肠。素幔随流水，丹铭望故乡。尔家太荼毒，何故问苍苍。
思乡,愁绪#想家,浪穹县,凫雁唼喋菱荇光，翡翠摇裔兰苕芳。古寺双林带烟郭，平湖十里通春航。远梦似钿经此地，游子恍疑归故乡。桃园仇池到处有，萍浮梗泛悲苍茫。
思乡,恐惧#惊讶#想家,泰州九日登望海楼怀梁公智黄幼章,把菊偏惊久客情，淮河西下蓟鸿声。楼船万里沧波涌，砧杵千家朔吹生。绝塞频年犹住牧，故乡多难未休兵。君看天地干将气，不为悲秋泪满缨。
思乡,愁绪#想家,初闻蛙,朝开南篱梅，暮闻北池蛙。何时科斗生，草根已吐牙。只畏草叶长，其下可隐蛇。游子且勿行，科斗成虾蟆。
思乡,愁绪#想家,雪夜有感,大雪拥蓬户，寒梦不成归。孤坐北窗风，飘落辞家衣。向晓酒力减，背壁灯影微。谁知游子心，暗逐长空飞。
思乡,哀伤#愁绪#想家,客中元日,金鸡唱尽晓钟天，元日他乡倍可怜。隔岁总成虚度月，今朝重数未归年。梅花香煖开官阁，蓝尾杯深醉客筵。谁道故园东望远，春风万里蚤回旋。
思乡,愁绪#想家,途中,小人故怀土，游子更思乡。里堠经双只，邮亭宿短长。暮栖乌反哺，春去雁随阳。亦有一廛宅，能无十亩桑。
思乡,哀伤#愁绪#想家#思念,中秋夜不见月兼邀储太仆不至,今夜中秋月，云端空复情。人间同寂寞，天外独分明。桂子飘何处，边鸿度有声。他乡对家酝，愁绝为谁倾。
思乡,哀伤#失意#想家,春莫述怀,旅馆孤吟思惘然，抱书懒读枕书眠。萋萋芳草日将暮，点点飞花春可怜。家信不来江雁杳，乡心正切海鱼鲜。欲沽一斗花前醉，自笑青衫不值钱。
思乡,哀伤#愁绪#想家,其二,湖上兰桡去住频，寒流无际欲伤神。经年岐路无知已，几度他乡别故人。白雁分飞帆影疾，丹枫摇落客愁新。归舟载得鲈如雪，莫厌江城旅食贫。
思乡,愁绪#想家,灯夕颇盛郡中相招不能往也,满城歌舞事元宵，溪外苍山雪乍销。红日渐迟花信动，银蟾初上烛光摇。幽人自笑居空谷，游子从教往丽谯。一盏青灯对编简，旧欢如梦壮心凋。
思乡,哀伤#愁绪#想家,时命篇,代马不恋越，荆禽岂巢燕。鸲鹆渡汶水，君子忧未然。柰何容游子，率尔辞故山。行兽顾丘林，出云有归还。交交声利途，轩车日骈阗。谁念牛下人，悲歌夜中叹。豪门有弃襦，我衣怕不完。张仪惧诸侯，泄柳乃闭关。贫贱岂尽愚，时命当自安。
思乡,哀伤#愁绪#想家,浣溪纱 舟次吴门,五十三桥未是长。水流不断似回肠。弄风帆影过吴江。玉枕啼痕犹昨日，翠楼人语已他乡。真愁强笑费商量。
思乡,哀伤#愁绪#想家,之广都憩铁像院,岁暮天苦寒，风雨复乘之。道边得古寺，欣然具晨炊。瘦树立中庭，断蔓络短篱。小僧为设炉，童子烧槁枝。坐令手足柔，髭间失冰凘。敬礼龛中像，尽读庑下碑。少年志四方，故里了不思。晚知行路难，更觉游子悲。一官始巴僰，剡曲归何时。置之勿复道，烂醉忘天涯。
怀人,孤独#怨恨,答陈传大见寄,鸟鸣何嘤嘤，伐木久矣缺。君子遗古风，故人心未绝。贻我新诗章，问我间何阔。置之衣袖中，三日诵不辍。比以琼瑶花，要以金石节。岂无蕙兰花，可以慰离别。君怀多芳草，所思在离别。惟有皎皎心，思君如明月。
思乡,愁绪#想家,其二,游子天涯慈母衣，密缝曾否意迟归。可怜向长婚初毕，漫学卢敖计总非。霜雁已还虚信息，镜鸾空睹失容辉。何时龙剑成双合，萧瑟寒江怨落晖。
怀人,怨恨#想家#思念,寒食夜池上对月怀友,人间多别离，处处是相思。海内无烟夜，天涯有月时。跳鱼翻荇叶，惊鹊出花枝。亲友皆千里，三更独绕池。
思乡,哀伤#想家,岛雨忆乡,炎岛经时雨，东风渐渐催。夷童嘲越客，带得此寒来。触我乡心起，登楼不见梅。等闲三弄笛，吹向瘴云开。
怀古,孤独#失意,贾谊,遭逢圣主落江湘，年少多才岂不祥。自古孤根难独任，堪嗟同姓楚兰芳。
怀古,哀伤#孤独#失意,拟咸阳怀古,咸阳禾黍正离离，人代兴亡岂有期。废殿秋风秦剑戟，荒山夜雨汉旌旗。茂陵空洒千行泪，渭水长流万古悲。何处登临最惆怅，乐游原上日斜时。
怀古,流泪#想家,题苏武李陵泣别图,祈连山前箭如雨，渤海海边羝不乳。同是肝肠十九年，白发君归朝故主。臣心有血一斗许，亦欲随君归衅鼓。五千健儿五千母，臣若独归魂魄苦。空将老泪寄君归，归拜茂陵坟上土。
思乡,恐惧#惊讶#想家,秋兴 其三,丹梯万仞倚天回，忆踏梁王古吹台。三楚南连嵩岳迥，五云西接太行来。且看词赋悬霄壤，莫叹邹枚尽草莱。一别故园惊岁暮，黄花白酒向谁开。
思乡#咏物,想家,雁,呖呖胡笳怨，飘飘南雁翔。长风度关塞，九月下潇湘。积水浮连影，遥空起断行。故园秋望尽，闻尔泪沾裳。
思乡,愁绪#想家,还入长安城东门,峨峨长安城，落日游子入。东风卷清气，欲进还自立。行人不相知，竞逐短影急。纡馀松声窅，泱漭岚气湿。归赢纸窗明，拈毫以收拾。
思乡,哀伤#想家,沧滩,百夫正欢助鸣橹，舟中对面不得语。须臾人散寂无哗，惟闻百丈转两车。呕呕哑哑车转急，舟人已在沙际立。雾敛芦村落照红，雨馀渔舍炊烟湿。故乡回首已千山，上峡初经第一滩。少年亦慕宦游乐，投老方知行路难。
思乡,愁绪#想家,却寄家音口号,岭头梅放桂初残，云树连天道路难。归去高堂应问讯，但言游子正平安。
思乡#山水,喜悦#想家,游南安东山寺登眺绝顶,东山览胜陟岧峣，历尽天门绝市嚣。敢道居高能小下，似缘心远得神超。乡关路入梅花近，祇苑经翻贝叶遥。沧海回头今是岸，故园松鹤待谁招。
思乡,愁绪#想家,郊行呈仲实兄次前韵,偶寻幽事过南乡，照眼晴梅泛晓光。故里不迷游子望，中年翻忆少时狂。垂纶未遂鱼空羡，缓辔相随马更良。义重平生堪屡别，强赓常棣遣回肠。
思乡,愁绪#想家,其三,湘水忠臣意，浮云游子思。去古犹未远，何必无瑕疵。彭泽一生人，得力在于斯。
思乡#咏物,愁绪#想家,月,素魄云中起，抽毫忆谢庄。寒生金掌露，影动玉钩霜。半夜悬清汉，三更落故乡。还将游子意，机上照流黄。
思乡,想家#思念,和诸亲友赠行韵,徘徊心自故园长，脩竹檀栾兰蕙苍。门外客来邀憩石，阶前孙舞引登堂。径连求仲何须约，声奏埙篪底用腔。此日临岐分手去，春光相忆岭云香。
思乡,失意#想家,前元至正十四年间庚申帝遣使谢嘉卿航海赍名币法酒至徽州歙县徵师山隐士郑玉子美授以翰林待制时端本堂正字郑彦昭启东宫侑以尚尊后辞不赴召值兵变所赐币流落民间乃购得之余以举保授兴国县令考满入觐遂裁制为衣以朝天阙感前代之恩币成圣朝之品服谩成七言律一章以寄意云,剪就天机云锦章，银丝万缕日争光。应酬晚节冰霜志，犹带前朝雨露香。袖拂苔痕封印匣，袂联棠影上琴堂。三年制锦朝京阙，衣绣终当归故乡。
悼亡,愁绪#孤独,哭王用礿 其一,城中吾友少，相见即交深。况复园亭好，兼之骚雅音。暮霞时引领，朝露忽伤心。汝爱狂歌客，泉台何处寻。
山水,流泪#失意,登总持寺阁,今日登高阁，三休忽自悲。因知筋力减，不及往年时。草树还如旧，山河亦在兹。龙钟兼老病，更有重来期。
思乡,怨恨#想家,南丰道中口占,冷雨迷濛懒举头，望中恐得故乡愁。梅经旧腊香犹在，水被东风冻已收。鸟喜春和纷格磔，马嫌泥滑转夷犹。人生祇有安居好，可奈安居不易求。
思乡,哀伤#愁绪#想家,江汉,江汉同流接混茫，萧萧芦荻雁南翔。姓名不到公卿府，泉石喜游君子乡。青眼昔年羞阮籍，白头今日老冯唐。思乡怀古浑閒事，酾酒椎牛兴自长。
怀人,哀伤#想家,玉关寄长安李主簿,东去长安万里馀，故人何惜一行书。玉关西望堪肠断，况复明朝是岁除。
思乡,恐惧#想家,大庾岭寄冯梅窗表弟,自出梅关外，江山非故乡。梦魂不怕远，夜夜到隋冈。
送别,哀伤#愁绪#想家,贼平后送人北归,世乱同南去，时清独北还。他乡生白发，旧国见青山。晓月过残垒，繁星宿故关。寒禽与衰草，处处伴愁颜。
闺怨,哀伤#思念,次闺秀新柳韵,曾忆离人欲去时，早莺啼遍断肠枝。乍眠乍起禁偏瘦，无雨无风弱更垂。每到河桥伤远别，却随烟草乱相思。春光未老愁千缕，羡杀吴蚕漫吐丝。
思乡,哀伤#愁绪#孤独#想家,九日陪李犹登高,百年能几遇重阳，逐伴登高引兴长。邑宰喜陪元亮饮，参军那似孟嘉狂。山云映水摇秋色，浦树含风送晚凉。满地黄花应笑我，白头犹自客他乡。
思乡,哀伤#想家,春日怀所知 其一,眼看春草色，忽动故园吟。入社分僧供，临流听鸟音。三洲沧海近，九漈白云深。肠断离群者，徒劳梦里寻。
思乡,愁绪#想家,计程,客艇心旌共荡摇，石尤无奈任飘飘。菰蒲隐岸朝披露，觱栗鸣秋夜涌潮。游子晨昏闲里过，壮年志气暗中消。计程水陆方迢递，回首家山已觉遥。
思乡,哀伤#愁绪#想家,旅馆梅花,清香无以敌寒梅，可爱他乡独看来。为忆故溪千万树，几年辜负雪中开。
悼亡,流泪#想家,哭张子二首 其一 张子者平谷张子礿也以都御史镇辽东显矣然无何卒李子者张之旧僚也闻之哀焉于是作哭张子二章语曰岁在龙蛇贤人嗟张之卒庚辰岁也,虎豹威边日，龙蛇哭尔年。故人今若此，吾道合潸然。部曲归旌拥，风云旧国连。蓟门秋草遍，何处是新阡。
思乡,恐惧#想家,冬晓入馆同容斋,夜色深窗曙未通，钟声杳杳去悤悤。乡心晓挂西楼月，木叶长吹北户风。坊远阙门三里外，官寒心事十年中。冬来碧瓦清霜重，几见东华蚤日红。
思乡,愁绪#想家,暮春北征舟中寄题宋尔义荔馆酬灯夜见邀诗债也,游子离群感故游，名园烟景令回头。春山选胜堪持赠，灯夜风光惜未酬。漫忆千花明晓洞，因思片月挂宵楼。朝来把笔题前句，无数行云带远眸。
思乡,孤独#想家,三妓顾予幽独戏作四韵,忤俗遭罗网，何缘即挂冠。闭门谁复过，独酌岂成欢。客久添衰疾，春馀尚苦寒。幽花虽入眼，不似故园看。
思乡,恐惧#想家,其二,江南雨熟梅初黄，淮北雨冷川涨长。人言日发二三尺，盐船衔尾还两塘。故园大水年年汹，昔日儿童那知恐。夜半官河浸入庭，起抱花盆垫书笼。
思乡,流泪#想家,古北口奏报得雨,前夜雷声西北多，飞章喜报霈滂沱。皆吾民也皆吾土，慰彼愁兹愁若何。
思乡,哀伤#愁绪#想家,其二,自想温容耳诲词，他乡已恨重分违。送人作守乘轩去，结草为灵象俑归。会合只如风过烛，花阴何异月澄辉。相门子婿诸侯服，除却清名百事非。
思乡,哀伤#想家,其二,严柝森森气惨凄，为看书牍几眉低。风霜断侣回峰雁，形影难栖折肋鸡。远塞每伤驴背弟，故园何处鹿门妻。寒蛩昨夜啼残月，犹梦疏钟出掖西。
怀人,哀伤#想家,阁中见题名录有怀张泽长下第,村花溪草共柴荆，几度春风在远行。松月照窗思伴直，杏烟点笔怅题名。家山正是怀君处，客路翻同下第情。那有斯人滞空谷，皇天老眼自分明。
闺怨,愁绪#想家,阳春怨二首 其一,江头怕见杨柳春，杨花飞来愁杀人。红颜落尽花片新，黄昏无人泪沾巾。旧花被叠凝春尘，梦中忽见浑未真。隔花半面春山颦，恨郎不归多怨嗔。不知两处同苦辛，同是天涯愁恨人。几年心事向谁说，花落莺啼昼掩门。
怀人,失意#想家,寄杭州王两峰（武楹）,明州烽火望连天，喜接鱼书又怅然。春雨已愁三月梦，故人况住万营边。狂澜东海回何日，芳草西湖忆昔年。我辈匡时苦无策，蓬蒿栖息老鸢肩。
思乡,愁绪#想家,春日李维任舟中召饮不至赋此赠之,芳菲佳节入韶年，锦缆维舟列彩筵。酒色杯光浮海气，歌声舞袖斗春妍。佳人竞巧黄金胜，游子争驱白玉鞭。纵览不知归路暝，谓谁同上李膺船。
送别,喜悦#想家,临洮客舍留别祁四,无事向边外，至今仍不归。三年绝乡信，六月未春衣。客舍洮水聒，孤城胡雁飞。心知别君后，开口笑应稀。
思乡,哀伤#想家,春日代州郊外作,青山一路带滹沱，复有垂杨拂玉珂。调马正宜春草软，望乡争奈白云多。美人花里扬鞭出，上客林中射雉过。相与晋王祠畔饮，英雄往事一悲歌。
战争#思乡,愁绪#恐惧#想家,赠高仲常,借问高书记，南征又北征。从军元自乐，游子若为情。笔下三千牍，胸中百万兵。伤弓良小怯，弹铗竟何成。惨淡风尘际，悲凉鼓角声。别家四十日，并塞两三程。斗绝牛皮岭，荒寒燕赐城。吟边白鸟没，醉里莫云横。感慨悲王粲，颠狂笑祢衡。虎贲多将种，底用两书生。
思乡,愁绪#想家,水木明瑟园阻归,昨困矣蒸甚，鸣鸠唤奈何。中宵喧旅梦，惊浪出林阿。乍息怦怦累，如传踏踏歌。晓来看池水，新涨半篙多。岂是山灵意，勾留游子鞿。雨呼公莫渡，风唱客无归。花信行将尽，涛声不可矶。浮屠休见诮，三宿戒多违。主人应念我，带水隔遥村。不惜淹三径，其谁共一尊。空庭闻鸟语，清思落苔痕。明日应相见，新诗好共论。
田园,哀伤#孤独#想家,七哀诗七首 其一 钱南村士馨,稚农倜傥生，早岁游燕赵。论交廉蔺前，结客荆高表。才高数何奇，国步方纠扰。笔削竟谁任，孱弱力难讨。脱身归故里，著书颇不少。落落南村路，林菊自窈窕。藜藿长苦饥，耻向时人道。玉树土中埋，长夜不复晓。未闻遣所忠，谁为收遗草。
思乡,愁绪#想家,题瞻云卷,游子久行役，松楸空系情。几经秋草合，长见白云生。水映遥空淡，烟迷暮垄平。鹤归华表夜，沧海月虚明。
思乡,愁绪#恐惧#想家,其三,乱石残花一径幽，侧身吴苑此清秋。思乡怀古俱无那，西北浮云自帝州。
思乡,愁绪#失意#想家,其四,穷阴格稚节，坚冰塞长河。感往戚不鲜，忧来欢讵多。旭日不照颜，吾生已蹉跎。百族蛰有处，游子宕无家。天伦痛仳别，苦婴人郁罗。
思乡,失意#想家,宿山寺步壁间韵,独宿云堂一磬深，空山莲漏滴沈沈。月临绀殿浮松气，风动金铃落梵音。永夜禅镫悬客梦，高秋旅雁动乡心。虚窗渐觉晨光满，惆怅行歌别旧林。
思乡,哀伤#愁绪#流泪#失意#想家,其二,故里犹牵梦，他乡且定居。老于经卷熟，病与酒杯疏。耕稼少丰岁，交朋多素书。飘零常自笑，潦倒更谁如。
思乡,哀伤#愁绪#孤独#想家,宣城五日,独倚危楼望眼醒，轻寒微雨昼沈冥。一春花事愁中尽，五月鹃声梦里听。南浦离离芳草绿，西山漠漠晓峰青。他乡五度蒲觞节，自笑年来逐浪萍。
思乡,哀伤#愁绪#失意#想家,口占赠台人张端吉,家山破碎民无恙，薄宦栖迟我自怜。流落江南杜工部，他乡又遇李龟年！
思乡,失意#想家,合州菩提院和严梦锡韵,小刹迟留为觅船，欲凭一苇下长川。磬传清韵每知晓，柏偃樛枝休问年。末路风埃埋日月，故园松竹老云烟。由来行止皆天定，遇坎乘流只信缘。
思乡,哀伤#愁绪#想家,故衣（原注：明思亲之意。）,箧中出故衣，络纬声四壁。昔年慈母线，一一手所历。眷眷游子心，恻恻虚堂夕。逝水不返流，孤云杳无迹。空令揽衣人，一线泪一滴。衣弊柰有时，母恩无穷期。终怜寸草心，何以报春晖。朝寒纵砭骨，念此不忍披。且复返所藏，永寄霜露思。
思乡,愁绪#想家,渚宫野步题芳草,草色沐新雨，绿润如得意。披拂欲生烟，苒苒著巾袂。天涯各芳春，秦吴千万里。故人攀桂枝，今夕念游子。
思乡,哀伤#想家,途中感兴,悠悠涉长途，西日照禾黍。回首睇关山，故乡在何许。秋风吹栎林，忧思莫能禁。同怀不可见，日暮空沈吟。方矜美少年，倏忽伤丑老。百年能几何，况复不长保。存者日已少，逝者日已多。荣华亦难恃，薤露有遗歌。
思乡,愁绪#想家,避喧樾墩得关鹤门所寄京回途中见怀之作用韵奉答,隔海归来渡晚流，冥冥细雨霎然收。居人同对屋梁月，游子独栖何处洲。远树停云仍在望，幽怀逸兴未曾休。五湖大隐如相访，鹤氅纶巾定买舟。
思乡,愁绪#想家,其四,儿多废学自浇花，女近事人今抱牙。儿女长成忧失教，如何游子不思家。
战争,恐惧#惊讶,战城南,严秋朔气至，敌骑寇边城。军符星流急，中夜起徵兵。鱼丽按图列，龙韬应机呈。前军白刃交，格斗声鏦铮。控弦若满月，飞镝竞先鸣。流血原草赤，填尸坑谷平。洗兵下陇水，献捷奏承明。天威赫神武，戎狄震且惊。孰知折冲略，乃由一书生。伐谋贵庙算，匪在多战争。
田园,喜悦#惊讶,暮春闲居示同志,避諠非傲世，幽兴乐郊园。好古每开卷，居贫常闭门。曙钟来古寺，旭日上西轩。稍与清境会，暂无尘事烦。静看云起灭，闲望鸟飞翻。乍问山僧偈，时听渔父言。体羸谙药性，事简见心源。冠带惊年长，诗书喜道存。小池泉脉凑，危栋燕雏喧。风入松阴静，花添竹影繁。灌园输井税，学稼奉晨昏。此外知何有，怡然向一樽。
战争,愤怒#哀伤#恐惧,废邱关,项王西入关，叱咤何雄哉。鼻息撼山岳，号令如轰雷。分茅割大地，驾驭英雄才。六王既立后，三将还西来。降臣剖符竹，洪度方洞开。废邱亦善地，百里辟蒿莱。桓桓章将军，仡仡貔虎材。奸竖主帷幄，大将终疑猜。望夷不足惜，此类良可哀。行人一长叹，万壑悲风回。
田园,失意#想家,田园閒居四首 其一,閒门寡尘鞅，时读几上书。书中见遗烈，往往能起予。有时忽惆怅，起游步荒墟。丘墓在山冈，万代同虚芜。人生终幻化，荣名安所须。已矣齐去来，吾道光如如。
悼亡,哀伤#孤独,哭宗子相墓 其一,旅榇踰十载，孤坟始一抔。树童乌自徙，溪老獭堪留。未竟生前事，无穷死外愁。才名世人共，天意独悠悠。
山水,孤独#想家,登粤秀山,攀萝犹觉苧衣单，短壑松阴午亦寒。孤鸟带风来郭外，片云浮雨过江干。高低远树如烟织，浓淡青山入画看。万里晴空堪眺望，晚来杯酒正交欢。
战争#怀古,恐惧#怨恨,昆阳怀古,乌鸦压阵阵云黑，百万雄师黯无色。昆阳城头大雷雨，神兵自天呼杀贼。虎豹股栗瓦砾飞，弥山蔽野飘降旂。汉家四七鼎再奠，不阶尺土开神畿。扫除井蛙驱穴蚁，白水真人赤龙子。渐台威斗狙诈穷，关中瑞符谶纬起。平沙废垒古战场，至今豪气犹飞扬。戍楼呜呜吹画角，夜半西风振林木。
思乡,哀伤#愁绪#想家,岁宴 其一,岁宴仍迁徙，萧然背客堂。听鸡吹宿火，骑马踏晨霜。世味宁皆恶，吾生有底忙。奴僮亦相笑，归计只他乡。
战争,愁绪#恐惧,闻日本乃木大将殉日皇事感赋,将军死所胜沙场，凛凛君臣义不忘。早识大伦捐二子，晚标奇节报先皇。飞腾洒落千秋思，忠孝坚贞一室芳。亡国孤累惊破柱，伤心无面赞堂堂。
田园,喜悦#孤独,夏日闲居杂咏 其一,吴趋盛豪华，阊门最繁剧。每苦炎夏蒸，烟火万家窄。曰余在戊辰，曾此设讲席。咿唔阛阓间，名利共物役。本性爱萧疏，时欲蜡幽屐。赖有羽人家，相望在咫尺。地古却炎晖，仙居世氛隔。幡高引远飔，下有对弈客。予心已欣然，藉草坐坛石。
思乡,失意#想家,其二,故乡风景想依然，月满东南半壁天。海外阴晴终有定，人间圆缺古难全。重完破碎山河影，与结光明世界缘。甲帐珠襦寻旧梦，不知今夕是何年？
思乡,愁绪#孤独#恐惧#惊讶#想家,秋征,修途错昏昼，曜灵匿朱光。鸟雀夜各归，游子独迷方。征途递隐见，落落参与商。前驱入谷底，后乘超山阳。沮洳见虎迹，诘屈惊羊肠。洪流屡崩岸，欲济无津梁。徒怀千金瓠，未享五馈浆。娟娟繁华子，鼎食坐高堂。王生驱九折，临路独慨慷。
思乡,孤独#想家,东阡道中,杳杳泛天色，孤村暮霭沈。鸣榔应前舫，分火度中林。酒病江南客，年销洛下吟。惟应故园月，偏照未归心。
悼亡,孤独#想家,哭陈进士宪图 其三,十年科甲老閒身，万里艰难应诏臣。深痛玉楼徵记日，正为乡国梦归人。恩雠满匣留金剑，侠烈孤魂质鬼神。简练阴符终未试，应教杰士泪沾巾。
田园,惊讶#想家,赵南村见顾,襄平岁暮见儿归，为问饥寒为拂衣。囊解青蚨消负易，诗惊白雪和音稀。每思策蹇登君馆，却幸驱车叩我扉。满眼冰霜情独暖，夕阳残树鸟飞飞。
战争,哀伤#想家,云南曲,百蛮乱南方，群盗如猬起。骚然疲中原，征战从此始。白门太和城，来往一万里。去者无全生，十人九人死。岱马卧阳山，燕兵哭泸水。妻行求死夫，父行求死子。苍天满愁云，白骨积空垒。哀哀云南行，十万同已矣。
思乡,哀伤#想家,黄岩黄宗贤为余筑室羽山招与共栖未果守官郁郁辄有东路之思奈故乡多难欲归不可行当赴其招矣记兴二首 其一,不分委沟壑，上林安一枝。官随年少后，拙负故人知。彝鼎终难就，箪瓢定不辞。故园方苦乱，去采羽山芝。
战争,愁绪#想家,除夕 其一,伤心烽火路千盘，破屋空山岁又阑。金尽囊空愁日暮，儿啼妻病怯宵寒。依人踪迹难分白，报国心情只寸丹。闻道将军横海出，伏波前月已登坛。
思乡,哀伤#愁绪#想家,深渡驿,旅泊青山夜，荒庭白露秋。洞房悬月影，高枕听江流。猿响寒岩树，萤飞古驿楼。他乡对摇落，并觉起离忧。
思乡,孤独#流泪#想家,怀归,故园献寿亲能健，春夜开筵兴不违。两地离怀人惜别，暂时欢赏客忘归。醉听锦瑟歌犹度，仰视银河落渐微。今夕月明江上路，烟波回首泪沾衣。
思乡,哀伤#愁绪#想家,其二,大江多悲风，秋日澄清阴。浮云无本根，天路难重寻。故人一失所，结交良苦心。游子易慷慨，抚剑吐哀吟。白发行萧萧，繁霜悴我衿。登城望四野，明月照北林。悠悠委他乡，中怀安可任。
怀人,孤独#恐惧,和黄伯渊（闽人）见寄 其一,流转风光不暂违，等无地角与天涯。故人书到几青李，生面客来时紫芝。穷里埋头倾哑酒，凉边趁手应盲棋。寂寥简短君应笑，郎罢吟诗囝和诗。
思乡,孤独#想家,其二,天公应恐点琼葩，先遣飞廉卷恶沙。才短谬将身许国，岁寒还是客成家。故乡亲友驰清梦，老境文书眩碧花。须信玉妃仪卫肃，砌蛩庭鹊静无哗。
思乡#怀人,哀伤#愁绪#想家,立冬日有怀京师诸友,东皇消息到江梅，鼓吹郊迎晓色开。五日新正浑醉里，百年残梦又春来。他乡綵燕随缘看，何处云鸿寄劄回。料得故人多健在，寻芳联辔满金台。
思乡,哀伤#愁绪#想家,其二,骨肉他乡别，干戈远道心。倘过杨子渡，约略较愁深。
思乡,哀伤#愁绪#孤独#想家,除夕 ①,驰驱成底事，望望白云飞。今夕年将尽，他乡客未归。苦寒侵病榻，积雪锁柴扉。把酒不成醉，停杯泪湿衣。
思乡,哀伤#流泪#想家,瑞鹧鸪 途次见桃花，有怀作,曾领玄都第一枝。年年常恨占春迟。水流溪畔魂销后，日落江南肠断时。梦逐彩云迷远道，泪和红雨上游丝。故园门巷多车马，正待惊郎向阿谁。
闺怨,流泪#思念,闺情二首 其一,深院无人独掩门，一庭花影弄黄昏。锦机织就相思字，半是愁情半泪痕。
悼亡,失意#想家,哭高氏妹,寒月照幽闺，眉多客里齐。飘零杜氏妹，隐约伯鸾妻。乌啄有新哺，凤飞无故栖。近闻犹子说，忆汝万行啼。
山水,哀伤#失意,登仁王寺江上一览亭,一上钱塘一惘然，百年王气逐晨烟。乾坤浩浩春无际，人世悠悠梦未圆。吟尽莺花归路远，望兼吴越海门偏。明朝载拟登临日，手拍危阑上九天。
闺怨,哀伤#愁绪,春闺（一本连后杂诗三首作杂诗四首）,铁马三军去，金闺二月还。边愁离上国，春梦失阳关。池水琉璃净，园花玳瑁斑。岁华空自掷，忧思不胜颜。
思乡,流泪#想家,哀蜀人为南蛮俘虏五章 过大渡河蛮使许之泣望乡国,大渡河边蛮亦愁，汉人将渡尽回头。此中剩寄思乡泪，南去应无水北流。
思乡,孤独#失意#想家,登柳州城楼寄漳汀封连四州邓子厚韵,垂老那堪谪远荒，凭高一望景苍茫。桄榔热雾迷官舍，薜荔阴云覆女墙。水散蛮溪分燕尾，路穿瘴岭转羊肠。同时沦落天涯客，白首何年返故乡。
思乡,愁绪#失意#想家,有怀,天遣征鸿故故迟，谪仙消息杳难知。自怜顾影思乡日，转忆临岐把袂时。沽酒破愁嫌少力，赏花添恨惜无姿。倚楼正复深惆怅，帘外偏闻叫子规。
怀人,想家#思念,寄周伯宁二首 其一,交友今谁在，东游最忆君。清尊澄夜月，綵笔动春云。楚甸烽烟合，秦淮树色分。相思愁日暮，花落正纷纷。
思乡,哀伤#想家,其六,闺中寄衣妇，夫婿在辽阳。夜静剪刀响，天寒针线长。自伤乖匹偶，不肯绣鸳鸯。早愿王师息，我欢还故乡。
思乡,孤独#想家,鳄渚夜渡,万木萧萧下，人归鳄渚秋。星河明极浦，渔火淡孤舟。桥影双流合，山痕一发浮。乡心何处认，凉月正当头。
战争,哀伤#想家,濉阳行,黄昏日暮驱羸马，夜宿濉阳烽火下。此地新经杀戮来，墟落无烟空碎瓦。层冰塞断隋朝水，一道银河贯千里。愁心翻覆梦难成，病仆呻吟呼不起。泗水三千招义军，本是征战邀殊勋。十年麾下蓄壮气，一朝此地为愁人。昨日太阳回照烛，转见天心重含育。早晚东风的发生，古堤春草年年绿。
思乡#咏物,哀伤#想家,菊,雪菊金英两断肠，蝶翎蜂鼻带清香。寒村宿雾临幽径，废苑斜晖傍短墙。近取松筠为伴侣，远将桃李作参商。年来病肺疏杯酒，每忆龙山似故乡。
思乡,孤独#想家,无咎哀辞二首 其一,落落孤标气吐虹，青云指日黑头公。两行粉字平生尽，一曲龙吟万事空。夹路衣冠如昨日，故园桃李又春风。朱弦虽在知音绝，樽酒今谁笑语同。
思乡,恐惧#惊讶#想家,旅中至日,薄醉旅中杯，乡心暂尔开。有家惊节序，不寐上荒台。野寺晨钟急，城楼刁斗哀。高堂今夕宴，幼弟独徘徊。
思乡,哀伤#想家,十二月二十日立春系癸巳岁予年已六十七白刘唱和有云共把十千沽一斗相看七十欠三年因此遣兴,客途穷极亦陶然，自觉平生愧乐天。能办十千沽一斗，何知七十欠三年。日晴雪路初行处，春到椒盘未颂前。好念故园小儿女，团栾闻早醉花边。
悼亡,流泪#想家#思念,哭孤峰伯父,昭代遗才老一簟，却凭高寿作恩官。乌纱对酒埙篪合，丈席谈经弁总攒。病起尚怜黄菊晚，仙游俄上白云端。孤峰绝顶良宵月，愁向金陵洒泪看。
思乡,哀伤#想家,其二,扁舟欲发意何如，回望乡关万里馀。谁识此情肠断处，白云遥处有亲庐。
思乡,流泪#失意#想家,其二,古殿山花丛百围，故园曾见色依依。凌寒强比松筠秀，吐艳空惊岁月非。冰雪纷纭真性在，根株老大众园希。山中草木谁携种，潦倒尘埃不复归。
思乡,哀伤#孤独#想家,九日旅怀,万里同为客，三年别故乡。生涯俱逆旅，岁事又重阳。盟负篱花酒，寒侵木叶霜。龙山今日帽，谁并孟嘉狂。
思乡,哀伤#愁绪#想家,盱山试玻璃泉赠韩俊民,金鳌百尺势峥嵘，云影泉光结伴行。我似云飞无定所，君如泉水在山清。依人转觉他乡好，怀古谁知逝者情。后之视今今视昔，不妨高处共题名。
思乡,恐惧#想家,不寐,客思苦不寐，惊心豺虎喧。羽书秋后捷，鬼哭夜深魂。岁月消残燹，风烟失故园。彭城有弟妹，絺绤念温存。
怀古,怨恨#失意,台城二首 其一,得失何妨在百年，英雄末路也堪怜。君王荷荷攒眉日，可是西方乐极天。
思乡,哀伤#想家,还故山作,谁谓客行乐，岁寒无衣裳。羁栖在枳棘，悠悠思故乡。步出稽山门，乘春聊徜徉。丹霞抱秀粤，珍木交回塘。水鸟相和鸣，窈窕皆鸳鸯。人生道不存，何以持文章。苟与太虚冥，仁义皆秕糠。南金一出矿，遂为贫者殃。长叹辞世人，飘飖归罗阳。
思乡,哀伤#愁绪#孤独#流泪#失意#想家,其二,生愁春未转，身已属他乡。持待百年老，能馀几寸肠？关河根宿命，文字代饥粮。归且沽邻酒，醉眠差自强。
思乡#怀人,哀伤#想家,古意寄汤吉甫,故衣未可弃，故人未可忘。衣故身所便，人故情益长。自君长安去，谁与共翱翔。登高望四野，烟水苍茫茫。愿随北飞鸟，扶摇到君旁。君旁不可到，风急毛羽伤。缁尘三十丈，素衣变玄裳。长安非易居，何不归故乡。
闺怨,愁绪#想家,西宫春怨,锦屏愁倚懒焚香，寂莫西宫春昼长。凤辇不来庭草绿，隔溪啼鸟送斜阳。
思乡,失意#想家,其二,飞鸟有遗音，啁鸣念故乡。长风铩羽翮，回薄空翱翔。顾我日衰迈，乐子年富强。飘零岂不远，死生贵勿忘。
山水,恐惧#惊讶,登吴山同郭耕梅,吴山第一峰头立，倒卷天风却上吹。左界江潮惊万瓦，西横湖翠扑双眉。何年鹤化丁仙骨，终古鹃啼伍相祠。城郭不须怀旧咏，白云散尽万松枝。
闺怨,哀伤#孤独,代闺人怨,璧月鉴朱扉，金风复动帏。熏炉添夕烬，华烛散炎辉。孤人处兰室，荡子别金微。月蓂频陨谢，春草屡芳菲。腕玉销璚钏，啼珠染翠衣。调弦閒宝瑟，织锦罢鸣机。夜衾怀嬿婉，晨镜惜容徽。梦畏灵鸡唤，心惊旅雁飞。往岁从征北，连年属建威。马邑方无戍，龙城已解围。念兹桃李月，那能独不归。
思乡,哀伤#愁绪#想家,云门寺作,若耶溪头过新雨，云门寺前芳草长。好将薜荔纫衣带，更取辛荑结佩纕。绿鬓朱颜非昔日，茂林修竹是他乡。东风且莫吹花尽，远客伤春易断肠。
思乡,愁绪#想家,思亲堂为吴县主簿李京春题,椿凋萱尚茂，游子思难禁。长望号天地，如何分古今。不回观化梦，空负倚闾心。惟有脩臣节，荣亲报亦深。
思乡,愁绪#想家,玉笥山留题,仙乡会应远，王事知何极。征传莫辞劳，玉峰聊一息。形骸已销散，心想都凝寂。真气自清虚，非关好松石。九仙皆积学，洞壑多遗迹。游子归去来，胡为但征役。
悼亡,流泪#想家,哭赵观使（名汃夫）墓,十载重来古树阴，眼前新冢泪沾襟。归家当与诸儿说，要识如今展拜心。
思乡,哀伤#愁绪#想家,邳州遇周比部子仁北上,波声流不息，何意遇君时。桥指留侯碣，河通漂母祠。双旌看北转，孤棹向南移。握手他乡别，彤云寄所思。
思乡,愁绪#想家,青龙江上偶书两绝呈无逸监镇 其一,潮满沟塍稻满田，暑天不雨自丰年。海商有货官无扰，游子争来就一廛。
思乡,哀伤#想家,春社日往邵阳道中杂诗 其一,作客真成计，逢春定别家。故园风过柳，残月夜依花。岐路马犹顾，轻波鸥自斜。离心共芳草，著处便天涯。
怀人,孤独#想家#思念,寄梁伯用,迢递关山万里馀，别来全觉故情疏。孤舟作客频相梦，远道逢人数寄书。连雁空江残暑后，断蝉高柳早凉初。相思两地愁堪老，欲效长房愧不如。
思乡,喜悦#想家,和王待制湘东王故苑,故园悲帝子，高兴复清秋。密竹娟娟静，通波细细流。干戈馀鲁殿，池沼似沧洲。鱼鸟应无恨，山公肯醉游。
思乡,哀伤#失意#想家,高凉梁惟正爱日堂,来日短短去日多，百龄悠悠易蹉跎。事亲不可得而久，日短心长知奈何。帘前白日閒来度，强半光阴夜中去。长日须教十二时，时时好在承颜处。游宦因兹想故乡，铜鱼山色对高凉。家临电白城头树，走马别来凡几霜。忆昨西台著绣衣，今为花县亦忘机。寥寥廨宇秋灯下，海阔天遥有梦归。
思乡,愁绪#失意#想家,晚过扬子江,舟移京口暮潮生，枫叶芦花动客情。千嶂雨收群鸟下，一江风纵片帆轻。中流树隐金山寺，隔岸云连铁瓮城。东望乡园倍惆怅，谁家砧杵乱秋声。
思乡,哀伤#愁绪#想家,荡子,行云思故山，游子何时还。天地如逆旅，光阴不可攀。
思乡,想家#思念,江月,川上浩烟波，风前起棹歌。暮潮初落处，江静月明多。凉气生秋露，残星堕晓河。故园当此夕，相忆复如何。
思乡,恐惧#想家,其四,萧飒鬓丝垂，此怀谁与知。惊心伤网缴，老眼厌旌旗。未遂庞公隐，空馀宋玉悲。故园何处是，搔首望天涯。
思乡,孤独#想家,九日登苍翠阁值郑九携酒至,秋风摇落客天涯，徙倚高楼夕照斜。纵有白衣来送酒，依然不见故园花。
思乡,哀伤#愁绪#怨恨#想家,瑞鹧鸪 咏柳,垂杨垂柳管芳年。飞絮飞花媚远天。金茧抱春寒食后，玉蛾翻雪暖风前。别离江上还河上，抛掷桥边与路边。游子魂销青塞月，美人肠断翠楼烟。
怀古,哀伤#惊讶,次韵李竹坞怀古,宝箓炎图未百年，神徂圣伏一凄然。徵先生起淹中礼，与老人期圯上编。柯烂不惊人换世，瓢空独乐士希贤。昌黎愤世犹稽古，难拗何妨只自鞭。
思乡,愁绪#想家,稠桑道,悲台号长风，惊沙暗浊水。枝股百道流，刮削两崖起。南卧稠桑道，天阱二十里。黄尘深没胫，游子心欲死。读书性所乐，困阨苦违已。何日息奔腾，秋堂富文史。
怀人,哀伤#思念,寄王回深甫,少年倏忽不再得，后日欢娱能几何。顾我面颜衰更早，怜君身世病还多。窗间暗淡月含雾，船底飘飖风送波。一寸古心俱未试，相思中夜起悲歌。
思乡,愁绪#想家,其二,山光引游子，窈窕乘险绝。路歧情屡眩，径错兴逾发。修竹翳层阴，危松缀残雪。众鸟寂无声，骚屑林响彻。石气入昏冥，川光互漂撇。岸转失来踪，溪明得前陌。白日下江皋，余霞荡晴碧。夕岚落千寻，空色递相激。握手寻旧蹊，一一想所历。忽看江上月，遥遥挂萝壁。
战争#思乡,流泪#想家,其九 李陵,李陵飞将雏，千弩应弦倒。万里搏单于，匈奴不堪埽。箙中花箭尽，鼓死龙城道。名败志不成，身与毡帷老。日落望乡台，酸风嘶荒草。子卿不相理，十年恨盈抱。
思乡,愁绪#想家,其三,旅徒何嚣嚣，频年弃坟墓。秋迈望春归，冬尽悲秋度。三见王官麦，长吟白亭树。青青岩上条，已蔽岩前路。伥伥东游子，何时复西顾。秋霜落明镜，朱颜不逮故。
闺怨,恐惧#想家,闺情,宝镜愁看泪脸红，银瓶冷落若为容。梦魂不怕关山险，飞过巫山十二峰。
思乡,哀伤#愁绪#想家,其三十三,子云官不调，白首闭玄关。身世浮云外，风尘久客间。他乡看落日，故国想秋山。沙际鸥群戏，悠悠羡汝闲。
思乡#闺怨,愁绪#想家,闺情,坐对鸳鸯草，行看蛱蝶花。那知春复夏，游子未还家。
思乡,恐惧#失意#想家,感怀寄乡友（时在处州）,漫浪人间已十年，簿书扰扰日羁缠。朱公漫有千金璧，季子初无二顷田。篱下蹲鸱馀晚实，云间紫鳖奋新拳。淹留寸禄空回首，一望乡关一怅然。
思乡,哀伤#愁绪#流泪#失意#想家#思念,九日柬王雪樵总戎,他乡九日独登台，喜有王弘送酒来。潦倒甘同陶令放，萧条不学杜陵哀。云连紫塞遥相忆，花簇黄金半已开。新作池亭虚坐久，兼携秋色待君回。
思乡,哀伤#想家,其二,舟行及秋霁，秋色明苇葭。天高柁楼浅，日落帆影斜。故乡在目中，澄江净鸥沙。愧非能赋才，有句不足誇。暮听金山潮，朝餐北固霞。持此不啻足，悠悠送年华。众手剧云雨，长途多覆车。泯泯复波波，浮生当奈何。
思乡,哀伤#愁绪#想家,正月五日出游作,圣伏神徂千载外，鸾飘凤泊九州间。兼窥儒墨无门户，行尽关山费岁年。尽日登临携旧雨，他乡风物似斜川。玉杯繁露非吾事，炳烛欢游差似贤。
思乡,愤怒#哀伤#愁绪#想家#思念,寒夜思友三首 其一,久别侵怀抱，他乡变容色。月下调鸣琴，相思此何极。
思乡,愁绪#想家,宴卢十四南园得园韵,超遥乘暇景，洒散绝浮喧。写望峰云出，开襟夏木繁。野人怜狎鸟，游子爱芳荪。卧筱低临席，惊流注满园。□然林下意，琴酌坐忘言。
思乡,孤独#想家,长淮道中,独骑官马过长淮，满目青山日又斜。人在故乡终是客，鸟归深树却为家。牧童渡水还乘犊，芦叶吟风不当笳。行遍殊方今白首，未知何处是天涯。
送别,孤独#想家,送李参军,好住好住王司户，珍重珍重李参军。一东一西如别鹤，一南一北似浮云。月照疏林千片影，风吹寒水万里纹。别易会难今古事，非是余今独与君。
战争#思乡,愁绪#想家,广武山,朝登广武山，四望古战场。黄河泱漭流，寒日无晶光。孤兽索其群，惊鸟乱无行。平沙转飞藿，白骨堆严霜。昔者英雄人，于此分霸王。强弱理无恒，得失争敖仓。名骓蹶阴陵，万乘入咸阳。东指芒砀云，五色成龙章。大风沛上来，游子悲故乡。
思乡,愁绪#想家,龙池春兴,三十馀年惜别心，重来独兴此登临。佳人何在暮云合，游子不归春草深。曲槛凭栏花羃羃，扁舟系岸柳阴阴。避人白鸟忽惊去，双影飞翻明翠岑。
思乡,哀伤#愁绪#想家,清明上冢见杜鹃花,春来未听杜鹃啼，但见青山花满枝。俗礼不违聊上冢，他乡寒食叹年时。
怀人,失意#思念,寄吴善父,啧啧不得意，兴怀偏为君。犹为乞米帖，不作送穷文。纵酒长违俗，挥毫自出群。相思今夜雨，滴沥未堪闻。
思乡,哀伤#愁绪#孤独#想家,中秋夜独游北海对月作,余意翩翻与月生，月明谁解是宵明。天人消息今成阻，弦望安排化未更。湖艇张歌寥落见，宫鸦离树再三鸣。悲怀不为思乡动，况有微云继倚声。
怀人,想家#思念,寄怀筠心姊妹,迢递关河隔，天涯各一方。相思愁万斛，忆别泪千行。迹已空兰若，春还到海棠。病中消岁月，客里惜韶光。北雁传书远，南云引领望。关心新节物，回首旧词场。月落知情重，江流与梦长。卷帘人寂寂，极目倚回廊。
思乡#怀人,流泪#想家,怀李龙衮,天高野戍雁声长，月满边城海雾黄。别后几时双涕泪，殊方经岁半冰霜。自甘白发为迁客，谁道青山非故乡！迢递梦魂千万里，思君一夜到龙荒。
思乡,流泪#想家,其二,遭乱发尽白，凭轩涕泗流。望乡应未已，疾恶信如雠。岁月亦已久，干戈不肯休。何时减豺虎？高枕对南楼。
思乡#怀人,愁绪#想家,寄进士卢休,半年池口恨萍蓬，今日思量已梦中。游子马蹄难重到，故人尊酒与谁同。山横翠后千重绿，蜡想歌时一烬红。从此客程君不见，麦秋梅雨遍江东。
怀人,想家#思念,寄程石门,频报双鱼系客槎，多君情好及天涯。郎官自恋三升酒，仙令犹栽万里花。莫为折腰秋忆秫，可堪割肉晚还家。相思恰似燕台月，长向滇云照落霞。
思乡,愁绪#想家,古八变歌,秋风何憭慄，恶我罗裳衣。昼短不成匹，中夜理鸣机。晨风俱南翔，熠耀竟何之。皑皑枝头霜，隐隐上蛾眉。盛年忽已过，游子安用归。
思乡,愁绪#想家,九月七日作,弓月悬星汉，寒光落万家。蛩吟清露重，雁带碧天斜。父母怜游子，关山感物华。徘徊明镜里，举首望浮槎。
思乡,哀伤#想家,思归引,平生任性无羁束，蹋翼尘途成碌碌。年时提椠隐閒曹，此日之官领钱谷。秖谓朝参远国门，岂知束带无朝昏。问之几马不能对，上林圈兽都无言。以兹筋力转驽缓，安能驱逐随车轮。吁嗟叔夜无深识，邴原辞俸过六百。我今蹭蹬胡为哉，况乃形容转衰白。闻道故园初罢兵，薄田数亩可归耕。扬舲稍待桃花水，策杖须寻漉酒生。
怀人,孤独#思念,孟夏雨后寄黍谷弟园居 其一,缅想前贤咏五君，同堂能不感离群。礼无大树留三宿，诗有长城张一军。独夜完完心上月，相思袅袅望中云。传言二子非凡鸟，我马玄黄日易曛。
田园,喜悦#失意,王楼村同年忍冬斋赏菊分韵得头字十韵,晚菊多佳色，书斋位置幽。乍来宽束缚，相对解绸缪。冷偪精神透，清宜臭味投。近杯浮药气，照影出花头。肃肃霜如剪，团团露欲流。蟹胥黄剖壳，鹤?白披裘。篱下非无伴，盆边剩有秋。酒徒欢复合，诗主病初瘳。莫以蹉跎叹，终能烂熳酬。年年高兴在，亦足慰淹留。
思乡,哀伤#愁绪#恐惧#惊讶#想家,除夕逢立春效景龙体,椒盘柏酒傍江开，彩仗青旂出郭来。玉历乍看今夕换，苍龙先遣隔年回。林彫朔雪惊抽蕙，地近南天早见梅。添岁迸为除岁日，他乡何似故乡杯。
思乡,哀伤#愁绪#想家,初月,初月诸星避，顽云逐海飞。三秋含浩荡，万里想清辉。江冷鱼龙寂，风高燕雀微。远行游子意，零露满征衣。
思乡,哀伤#愁绪#想家,其四,争地争城孰假真，牺牲性命不为珍。思乡尽是他乡子，末世终无治世人。避难已经四五月，嗟余年迈七旬春。乱离苦况将谁诉，偶遇故交意倍亲。
怀人,愁绪#想家,送刘时可还括苍兼寄洪中行,洪郎不来鱼雁稀，君今岁暮告我归。故人青灯山水屋，游子白苧风霜衣。时俗俯仰妨道性，圣哲出处存天机。东还石门对飞瀑，卧看寒月投窗扉。
思乡,愁绪#想家,苏堤清明即事,梨花风起正清明，游子寻春半出城。日暮笙歌收拾去，万株杨柳属流莺。
思乡,失意#想家,感情,中庭晒服玩，忽见故乡履。昔赠我者谁，东邻婵娟子。因思赠时语，特用结终始。永愿如履綦，双行复双止。自吾谪江郡，漂荡三千里。为感长情人，提携同到此。今朝一惆怅，反覆看未已。人只履犹双，何曾得相似。可嗟复可惜，锦表绣为里。况经梅雨来，色黯花草死。
思乡,怨恨#想家,其二,南望三吴有所思，羡渠淞上拥皋比。故乡一片山林趣，写寄高斋慰别离。
思乡,喜悦#想家,其二,雨洗春山活，池添野水肥。孤亭收列岫，小舫泊平矶。卷幔移时坐，垂竿向夕归。此间多乐事，不叹故园违。
思乡,哀伤#想家,夕泛旅思,行行道转远，于役定何求。旅思依旌幰，乡心向驿楼。霞阴凝杂树，海气逐惊流。此夕劳歌罢，惟应月伴愁。
怀古,孤独#失意,浮湘礼三闾墓田寻贾生故宅,浮湘孤月下灵渠，牢落残魂伴索居。庚子日斜闻野鸟，端阳沙淈见江鱼。天高未敢重相问，年少何劳更上书。此去樊城望京国，定从王粲赋归欤。
咏物,恐惧#惊讶,梅花,玉骨透花寒，冰壶清露滴。暗香惊返魂，移自芝兰侧。殷勤置书几，粲粲百态出。徘徊欲与语，奈此雪霜色。高标邈难亲，欲疏还不得。个中须有诗，苦觅不到笔。要须明月来，托之问姑射。
思乡,愁绪#流泪#想家,赠陈佥宪濂进表之京,南薰江上浪花飞，使者扬帆向帝畿。长剑倚云横壮气，行囊载月露清辉。封人仰圣虔三祝，游子宁亲喜一归。忠孝同心不同迹，海天凝望欲沾衣。
思乡,哀伤#想家,拟燕歌行二首 其一,花稀叶艳蘪芜芳，皇皇溥原修且将。阳浮野旷云飞扬，风沙眯目熯气黄。禽兽阻饥狐在梁，兴言送君还故乡。牵袂欲别立徬徨，延视极骋中自伤。缔交心违隔肝肠，尔去孰予共杯觞。兰桡桂枻文荔樯，逝哉汗漫凌洪洋。安能假翼东南翔，何人赠君紫玉珰。又何赠之云锦裳，永言嗣兹无我忘。
思乡,孤独#想家,云阳道中,云阳郭外晓氤氲，飞鞚连翩正逐群。天际楚山春易霭，云中江树曙难分。乡心更值风花暮，旅迹频惊陌草薰。欲向陇头聊驻马，啼莺深处不堪闻。
山水,愤怒#恐惧#惊讶,蟠龙瀑布,远望纷珠缨，近观转雷霆。人言水出奇，意使行人惊。人惊我何得，定非水之情。水亦有何情，因物以赋形。处高势趋下，岂乐与石争。退之亦隘人，强言不平鸣。古来贤达士，初亦愿躬耕。意气或感激，邂逅成功名。
思乡,哀伤#想家,九月蓬莱亭周彦达节推酌发,万里行人辞故乡，登高回首更重阳。黄花折尽碧云晓，未听离歌未断肠。
山水,失意#想家,游韩太监山园小酌二首 其一,宫监园亭好，天开枕翠微。境宽鱼鸟乐，地僻吏人稀。细草薰苔径，寒花照竹扉。无端幽意动，惆怅故山薇。
战争,哀伤#恐惧,秦驻山杀虎歌,秦驻山头祖龙庙，月黑天寒闻虎啸。将军手挽乌角弓，平明入山寻虎踪。丛篁秀木郁重重，阴壑惨淡来悲风。山灵白昼驱虎出，壮士跳踉与之敌。雄牙利爪善搏人，大剑长鎗俱辟易。我今三箭信有神，勇气不让飞将军。山中一朝除虎害，四境扫荡无妖纷。封章奏彻彤庭上，圣主闻知颁内赏。安得储公数十人，一时苏息东南民。
战争,哀伤#想家,塞下曲,沙碛风高敌骑侵，将军新战贺兰阴。塞霜晓角降王泪，汉月秋笳壮士心。刀上洗瘢青血冷，营前望气白光沉。旄头未落边烽急，肠断空闺戍妇砧。
田园,哀伤#怨恨,别赵南村,相逢应未远，何事转凄其。才得与君遇，冰霜又别离。
思乡,愁绪#想家,听秋轩,人世红尘高没马，老禅方丈足清幽。入门便觉气侯别，历耳似知天地秋。不羡书生能作赋，却怜游子太多愁。夜来树影飘零尽，明月无端生屋头。
思乡,哀伤#愁绪#想家,晚次乐乡县,故国一千里，他乡此独征。乱山依远戍，寒日下孤城。灯火曕程远，川原入望平。不堪回首处，孤雁入云鸣。
思乡,愁绪#想家,同可大用韫登毗卢阁,人天标胜境，暇日一衔杯。烟树重城合，香花万井开。怀乡游子念，作赋客卿才。愁见门前道，车尘日夜催。
思乡,哀伤#愁绪#孤独#想家,其四,瀑布雨中长千丈，踏歌缘溪今又来。忽觉衣襟生冰雪，更聆林壑回风雷。十月草木悲游子，千峰云雾昏酒杯。悠悠我岂尘埃客，元鹤欲下还相猜。
思乡,愁绪#孤独#怨恨#想家,陇头行赠王大之关中,陇坻之坂坂九回，青天九折盘崔巍。秦川万里一回首，歌声日暮肝肠摧。何人作歌心断绝，游子魂消古离别。陇头水作东西流，陇上人为死生诀。试问此情深几许，石上车轮洼尺五。人间何处无关山，尽道无如此行苦。折断珊瑚七宝鞭，未曾回首祇行前。生来不识销魂别，愧尔关西侠少年。
思乡,愁绪#想家,愚溪,小阁当乔木，清溪抱竹林。寒声日暮起，客思雨中深。行李妨幽事，栏干试独临。终然游子意，非复昔人心。
思乡,哀伤#愁绪#恐惧#怨恨#想家,闻雁,一阵新寒忍不禁，半天嘹呖堕鸿音。他乡兄弟同明月，何处江山入暮砧。枕上唤回长短梦，镫前愁绝别离心。稻粱尔亦谋无地，漠漠卢花野渚深。
怀古,哀伤#流泪#失意,贾谊,坎坷休怨汉文皇，绛灌樊郦暗中伤。十卷新书多涕泪，三年谪宦恋岩廊。承乎王佐殊无用，少小奇才定不祥。可惜未闻坡老诤，青枫湛湛满沅湘。
思乡,哀伤#愁绪#想家,其七,喜蛛灵鹊满檐前，道是佳音却浪传。炙罢艾香心愈捧，占残花信眼徒穿。他乡未必全无恙，久卧何如各一天。如此思量人易瘦，又愁相见定凄然。
悼亡,愁绪#怨恨,哭侄廷?,昨夜西风急，庭前损桂枝。伤心怜尔父，抱恨惜吾儿。生死长年刖，音容没齿思。轮回真是否，犹望采还时。
思乡,哀伤#愁绪#失意#想家,春昼睡起偶书二首 其一,忽忽掩关卧，起来春日曛。和风吹草木，杂花纷已繁。他乡农事兴，悽然怀故园。青山虽满眼，何用慰忧烦。
怀人,失意#思念,赵约不远千里命驾相过中道寄示三诗姑和答一篇,霅水论交今有谁，两翁华发映朝衣。功名晼晚君流落，衰病栖迟我倦飞。叔夜相思能肯顾，子猷乘兴却言归。人生动是参商别，三复清诗对落晖。
思乡,哀伤#愁绪#想家,芦雁图,平沙浅水带斜阳，叫破南云忆断行。莫怪芦汀栖未稳，潇湘虽好是他乡。
思乡#怀人,愁绪#想家,宿月溪寄答小开,禅床孤月夜，寂寞坐秋光。伴榻云如水，开帘山满堂。雨花晴自散，清籁夜偏长。感念昔游子，思君各一方。
怀古,哀伤#孤独,昌源怀古①,牛头一星化为石，千仞棱层垂铁脊。隆隆隐隐佳气藏，列峰环拱效圭璧。玉棺何代埋云根，三朝万乘子复孙。典册辉煌照九土，岁时园庙严骏奔。轮云自古几翻覆，山灵不守松柏秃。离离荒草鬼火青，麦饭无人洒林麓。我来吊古欲雪天，梵宫金碧栖寒烟。残僧相对语寂寞，苔梅隔岭春年年。
思乡,哀伤#愁绪#想家,其七 梅子洲,梅子洲前月，何人独自看。莫教停两浆，游子正含酸。
思乡,哀伤#愁绪#想家,与次明宿昆山舟中次明诵其近作因次韵,寒山突兀背孤城，野寺荒谯乱杀更。别港潮生舟暗动，远汀烟定火微明。鸡声风雨还家梦，春水江湖对榻情。邂逅他乡是知己，此心端合向谁倾。
思乡,愁绪#想家,枣林闸除夕,雪消遥望五云深，万里寻春到枣林。今夜独添游子泪，明朝应是隔年心。
战争,孤独#想家,其三 霜天晓角,城上征人吹角声，月寒霜重声冥冥。孤舟万里南迁客，起著衣裳带梦听。
思乡,哀伤#恐惧#惊讶,岁暮作,时序自推迁，忽然惊岁暮。举目见寒鸦，悲鸣如欲诉。太阳惨不舒，同云四野布。朔风时北来，哀号满庭户。翘首望阳春，阳春不我顾。居诸如隙驹，剥啄有定数。况我世外人，浮云已如故。园有数株梅，结伴尽堪度。
怀人,孤独#想家,秋日书怀即寄谢酉卿（揆一）,仗剑出门去，飘然客又归。黄金从古重，青眼觉今稀。淮北凉先到，江南露欲晞。故人千里外，应亦念柴扉。
怀人,失意#想家,闻契尚书除浙省参政因寄乐仲本,一春多病思纷纷，隔屋幽禽梦里闻。夜雨来时愁作客，落花多处正思君。尚书曳履登黄阁，处士弹冠卧白云。宾主东南高会日，西湖风月定平分。
思乡,愁绪#想家#思念,其三,河梁日将暮，游子安所从。执手古路侧，征裾飘长风。行行忽已远，眇若孤飞鸿。人生非松乔，代谢自有终。长当崇令名，赤心以为忠。
思乡,哀伤#愁绪#想家#思念,九日出东门入视法云寺殡宫既还置酒不乐作,岂不眷良辰，萧条风景凉。风景异畴昔，况复在他乡。倾心服时物，反顾限河梁。结軨属东城，皎此千里霜。殡宫杳阴沉，鸣螀厉凄扬。逝者日滔滔，慢与魂景翔。驾言写我爱，岧峣瞻太行。重云合玄宇，原野忽迷茫。冲冲返旧帷，厌厌燕中堂。嘉宾惠好我，承筐以为将。处顺贵因时，哀乐故相妨。勖哉君子仪，咏志慎毋忘。
思乡,哀伤#想家,自郓还徐道中（乙丑八月赋）,八月过新雨，行云弄晚凉。山川乍明晦，禾黍半青黄。西去真何事，东还非故乡。悠悠尘土里，无路不亡羊。
思乡,愁绪#孤独#怨恨#想家,十二月奉母上衢州,海上游子归，江上片帆挂。此行异寻常，侍母得情话。骨肉五六人，贫困不知惫。浙水三折波，溯洄波明快。风雨万山号，芦荻两岸拜。舟无离别人，目之皆图画。
怀人,哀伤#孤独#恐惧#惊讶,寄池景大校官,旅食京华又一年，怀君何处独凄然。故人零落知谁在，独客暌离祇自怜。残叶晚风惊远听，古梅寒月对愁眠。旧时鹤岭閒吟客，长忆风流剡曲船。
思乡,愁绪#想家,重过太傅忠宪王园林,一代王章宠，于今胜地非。野池花自发，春日燕争飞。坐送笙歌密，衙迎剑佩稀。颇萦游子骑，脩景澹忘归。
思乡,哀伤#愁绪#想家,饮胡元瑞萝月轩,停棹来寻瀔水阳，半窗萝月坐飞觞。阶前鹤迹留苔浅，秋后蝉声出树凉。客路蒹葭寒细雨，他乡砧杵度微霜。布帆东下江流急，满目西风别恨长。
送别,流泪#失意,别妻王韫秀①,年来谁不厌龙钟，虽在侯门似不容。看取海山寒翠树，苦遭霜霰到秦封。
思乡,哀伤#想家,谒陵憩清河旧馆有感,路出沙堤向草堂，北归曾此驻行装。风前热火烟生面，夜半开门雨到床。今日闾阎宜富庶，旧时僮仆尚苍黄。人生剩有悲欢地，何必他山与故乡。
思乡,哀伤#愁绪#恐惧#想家,舟次嘉禾,昨宵雨急争过堰，今日风颠俱泊船。前途难料每若此，游子相顾空悽然。挽弓翻胜一丁字，佩印何如二顷田。笠泽鲈鱼洞庭橘，谁家酒楼新插天。
思乡,哀伤#想家,其三,蟾影穿窗矗，龙光拂席流。凄清三伏暑，淅沥九天秋。水恶停泥井，冰坚宿瓦沟。年年游上国，那识望乡愁。
思乡,哀伤#愁绪#恐惧#惊讶#想家,晋阳山中元日,野老怜时序，壶浆慰客情。春盘邻女送，晓树陇禽鸣。寒坞惊花色，穷边听角声。他乡逢一笑，更觉旅魂惊。
思乡,哀伤#想家,怀清叙,梦想平生始此回，扁舟坐稳兴悠哉。阴阴树底莺声切，漠漠田中雨气来。乱世等閒凋鬓发，故园何处问池台。临风不见高公子，正渴论文共一杯。
送别,愁绪#想家,送郎使君赴郢州,使君持节去，云水满前程。楚寺多连竹，江樯远映城。登楼向月望，赛庙傍山行。若动思乡咏，应贻谢步兵。
思乡,哀伤#愁绪#想家,颍川宿公?先生书屋,北风无停时，声动万竿竹。凄然听已悲，况是他乡宿。
思乡,哀伤#愁绪#恐惧#惊讶#想家,冬日都中杂咏 其一,两度长安游，未尝交一人。譬彼麋鹿性，难与鸾凤亲。麋鹿恋旧林，游子怀故里。何事滞京华，屈指一年矣。昨夜朔风来，飒飒惊旅怀。登高向西望，惟见寒云飞。云中响哀鸿，似共愁人语。岂无稻粱谋，计拙亦何补。
怀人,失意#思念,秋日寄王嘉靖,渔阳秋色动关河，辽右天晴一雁过。白社高人浑懒慢，青毡学士久蹉跎。西风对酒砧声切，良夜调琴月影多。珍重远书劳问讯，相思千里奈情何。
思乡,哀伤#愁绪#想家,登太白楼似陈遂所年兄邓心虞刘见泉何翼轩李敬菊同舟诸丈,百尺城高济水阴，他乡乘暇此开襟。酒人问月空楼阁，词客凭阑自古今。碣石北瞻双阙迥，昆崙西指浊河深。青云器业看公等，何限凭陵八极心。
思乡,失意#想家,奉和观察郎中春暮忆花言怀见寄四韵之什,天畔峨嵋簇簇青，楚云何处隔重扃。落花带雪埋芳草，春雨和风湿画屏。对酒莫辞冲暮角，望乡谁解倚南亭。惟君信我多惆怅，只愿陶陶不愿醒。
送别,哀伤#想家,别苏州,浩浩姑苏民，郁郁长洲城。来惭荷宠命，去愧无能名。青紫行将吏，班白列黎氓。一时临水拜，十里随舟行。饯筵犹未收，征棹不可停。稍隔烟树色，尚闻丝竹声。怅望武丘路，沈吟浒水亭。还乡信有兴，去郡能无情。
悼亡,愤怒#哀伤#想家,哭周岳父追忆前事 其二,自鹿车共挽，欣叨进琼庠。文场声誉起，期予破天荒。庚午年大比，秋闱举于乡。计偕将北上，厚赠充行装。爱我如所生，期望大显扬。甲戌捷南宫，慰公与高堂。啧啧听人言，称公眼力长。职授行人司，乞假归称觞。方图报寸草，谁料厄黄杨。悠然乘化去，曷禁心悲伤。
思乡,哀伤#愁绪#流泪#想家,其十一,高楼出西北，下有故乡道。浮云蔽天起，回飙响秋草。四时更相至，人生自着老。伤彼游子颜，戚戚难独好。携手不须臾，弃捐一何早。努力以为乐，泣涕复盈抱。
怀古#思乡,孤独#想家,沛县怀古次韵,台有遗基水有滨，汉家碑刻未成尘。独怜沛邑还称沛，却笑秦人自灭秦。猛士存时犹北顾，故乡归日正东巡。城阴秋草孤舟路，往事茫茫问野人。
思乡,愁绪#想家,其十一 潞河客舍,岁晏众芳尽，朔雁江南征。游子何不归，流离蓟北城。阴阴土墙下，风吹枯桑鸣。黄金与白发，此尽彼则生。进退叹维谷，且问严君平。
思乡,孤独#想家,还京述怀,眉间黄色应归期，正值清秋八月时。封事预需当宁问，音书先慰倚门思。宦情落落从来懒，吏牍纷纷欲去迟。好在故园三亩宅，功成身退是男儿。
思乡,哀伤#想家#思念,其三,毛甡北走大河滨，邻女三年尚盻臣。不是故园相忆苦，为谁肠断息夫人。
思乡,想家#思念,其七 原注步钱季霖秋日作韵有刻节录七首,高曾德荫尚堪彝，所恨狂澜遂到今。载路荆榛磨士气，满山薇蕨照臣心。故园重理朝曦爽，旧友相思秋水深。磈垒填膺且抛却，聊将短句答蛰音。
怀人,想家#思念,岭上寄考功兄,来雁亭前雁北飞，梅花岭下折芳菲。相思比似凌江水，日夕南流不肯归。
思乡,愤怒#哀伤#流泪#想家,答阮淇涟,一辞燕赵返故乡，匹马萧萧奔夕阳。新冢偶怜涕泪合，故人遥隔海天长。东来鱼雁双开瞑，西望松楸几断肠。登眺有期禄不逮，满山猿鹤助悲伤。
思乡,哀伤#想家,荅春,草烟低重水花明，从道风光似帝京。其奈山猿江上叫，故乡无此断肠声。
闺怨,恐惧#失意#想家,长信怨,永巷风偏入，深宫月易斜。空床愁独守，中夜起长嗟。托意题团扇，惊心见落花。思君情不极，惆怅减容华。
思乡,愁绪#想家,其三 分歧思不禁,馥馥春兰姿，皎皎秋月辉。流光照我怀，馨香袭我衣。游子惜日暮，行人怀路歧。对酒未成醉，揽衣重徘徊。孤兽不遑食，离鸿亦呜悲。感之复叹息，益抱离群思。四海皆兄弟，白首谁相知。断金良不易，丽泽一以资。胡为远离别，各在天一涯。南陔有真乐，伐木多苦辞。怀哉复来斯，三岁以为期。
思乡,哀伤#愁绪#想家,杂诗四章 其一,长风从西来，万木动凉色。吹我游子心，浩然向淮北。淮云连海阴，中有千里翼。不畏关塞阻，高飞往安极？纵无网与罗，矰缴善相弋。莫贪粱稻肥，去为求者得。
思乡,哀伤#想家,挽同年孟玒唐中丞,十载长安共明月，归来独钓沧洲雪。君从何处驾梯航，鲸海龙山非故乡。悲歌万点英雄泪，愁对西风洒白杨。
思乡,哀伤#愁绪#想家,仿老杜无家,弟妹他乡隔，无家问死生。兵戈尘共暗，江汉月偏清。落日黄牛峡，秋风白帝城。中原消息断，何处是秦京。
思乡#咏物,想家,桃花,照水桃花树，春风灼灼开。虽非天上种，何异观中栽。帝子吹笙罢，渔人信棹回。故园何处是，目尽望乡台。
思乡,愁绪#想家,春感诗①,茫茫南与北，道直事难谐。榆荚钱生树，杨花玉糁街。尘萦游子面，蝶弄美人钗。却忆青山上，云门掩竹斋。
思乡,想家#思念,暮相思,征帆日已远，回波不相待。暝色孤峰来，故乡何处在。日淡墟里烟，云尽天边海。如何暮相思，坐令鬓容改。
怀人,恐惧#惊讶,寄苏应槐,投分良非少，知音谁复多。君饶幼妇调，吾奈老狂何。聚首惊霜鬓，相携踏雪歌。兰芽新茁玉，行矣听鸣珂。
思乡,哀伤#愁绪#想家,挽庄节妇三首 其二,盗贼轻人命，纲常杀此躯。也能作厉鬼，不问葬江鱼。骨肉他乡尽，英灵此庙居。乾坤不朽事，持以报君夫。
思乡#咏物,愁绪#想家,牡丹,为爱妖娆恼病怀，翠屏锦幄护香荄。真教花事从头尽，却把东风满室开。一缕暗藏金世界，千重高拥玉楼台。螯汤池馆依然在，游子年年来不来。
思乡,孤独#想家,乌江石跂觜晚望有怀（戊辰十一（四库本作二）月赋）,山色相衔类太行，江流东去亦浑黄。鲈鱼鲙美招来客，鸿雁书迟梦故乡。五斗月支何足道，一帆风便可能忘。归田有计非今日，莫把移文揭草堂。
战争,流泪#想家,秋夜,中庭坐深夜，诗思与秋清。零露沾衣湿，流萤度竹明。酒杯嗟量减，烽火唤愁生。断送凄凉好，西风鼓角声。
思乡,孤独#想家,城楼晚眺,城上楼虚夕照平，荒郊摇落客心惊。林间风咽蝉声老，塞外云扶雁羽轻。浮世自来迷蚁穴，故乡今已订鸥盟。高空谁伴孤吟兴，羁望徒伤万里情。
怀古,哀伤#孤独#想家,咸阳怀古,咸阳秋色草离离，千古愁云锁翠微。黄犬已亡秦鹿失，白蛇初断汉龙飞。烟消故国空流水，树老荒城自落晖。应是骊山九泉下，死魂犹望采芝归。
怀人,惊讶#思念,舟中寄答诸相知先生,伤离怀故人，无由一缩地。和得相思词，殷勤附驿使。词中何所云，交好情难昧。落日动客愁，临风起遐思。棹惊白鸟翻，岸转青山厕。隔水有烟萝，摇摇见苍翠。数日计行期，流光若飞骑。丈夫不家食，到处聊适意。况有临分语，矢言遵所示。
思乡,孤独#想家,其四,垂老长为客，淹留愧此身。如何生白室，偏爱草玄人。腊酒倾三雅，春盘荐五辛。故乡千里外，儿女梦中亲。
思乡,愁绪#恐惧#想家,夜深,为问夜何其，明灭灯将半。雨雪溅声繁，霆电流光烂。初筵向阑珊，游子纷缭乱。诚知宴乐娱，不怕泥涂漶。斋居静无他，天德全弗畔。吟彻借筇头，假山馀一爟。
思乡,失意#想家,桂花,桂花留晚色，帘影淡秋光。靡靡风还落，菲菲夜未央。玉绳低缺月，金鸭罢焚香。忽起故园想，泠然归梦长。
怀人,想家#思念,寄远曲,濯锦江头烟水绿，相思万里人如玉。瑶琴别后不曾弹，今朝才理将归曲。
思乡,愁绪#孤独#恐惧#惊讶#想家,晚阴舟行,空波与淡月，漫漫同一白。长年与游子，泛泛同一客。渔火起微茫，沙禽惊格磔。前山如云屯，独树作人立。我行数千里，揽此秋暝色。浩歌合重阴，天地了不隔。何事楚三闾，长悲俗迫阨。
思乡,孤独#想家,赠夏丞,才子方趋府，仙郎旧请缨。家联梅福市，人在白公城。绿草当厅长，青云拂绶生。客投金错丽，官比玉壶清。遥海推龙卧，空坛听鸟鸣。颍阳春色转，同有故乡情。
思乡,哀伤#愁绪#孤独#失意#想家,客怀,此生何坎壈，终岁客他乡。病骨惊秋早，愁心识夜长。文章非豹隐，韬略岂鹰扬。磨灭馀方寸，还同百鍊刚。
闺怨,愁绪#失意,宫怨,一辞同辇闭昭阳，耿耿寒宵禁漏长。钗上翠禽应不返，镜中红艳岂重芳。萤低夜色栖瑶草，水咽秋声傍粉墙。展转令人思蜀赋，解将惆怅感君王。
悼亡,恐惧#惊讶,哭胡民望 其二,翻手成文同舍惊，长安日饭五侯鲭。只因太史多饶舌，曼倩方知是岁星。
思乡,愤怒#哀伤#想家,潞河旅怀,拂袖归来意豁如，故园生计岂应疏。门前已少相过辙，架上仍多未读书。暮雨苔痕封僻径，夕阳山色满精庐。隔湖二顷沮洳地，筑土疏泉学种鱼。
思乡,怨恨#想家,来诗,暖云扶绿上林柯，春去春来可奈何！远道尘泥行客少，故园风雨落花多。撷兰溪上心非隐，种柳庄前足怕过。尚意玉堂青眼旧，肯嫌俗驾忤烟萝？
思乡,喜悦#想家,四月十六夜东山与台客话月,万事应教付酒杯，眼看云合又云开。中天月色雨馀好，大海潮声风送来。人物祗今思故国，江山从古属雄才。飘零剩有乡心在，夜半骑鲸梦渡台。
悼亡,哀伤#失意,哭邝湛若中秘,五色肝肠绝世姿，名花怪石剩憨痴。鼎铭笔阵功将告，书拟文园稿已遗。白眼人犹憎阮籍，黄金谁为赎文姬。秋风古洞栖迟地，禾黍油油故老悲。
思乡,哀伤#愁绪#失意#想家,其七,惆怅归无计，他乡苦滞留。家山频入梦，老病怯迎秋。饥雀依檐宿，低萤入户流。吟诗烧短烛，风雨下帘钩。
思乡,愁绪#怨恨#想家,谁把閒愁付绿杨,谁把閒愁付绿杨，我疑浑是别离肠。每教啼鸟呼春色，更共平芜送夕阳。山下人行云惨惨，渡头船去水茫茫。高楼亦有思归客，莫望天涯寻故乡。
思乡,哀伤#愁绪#想家,渝城度岁,风俗他乡异，巫歌达四邻。江明无月夜，猿唤不眠人。眷属生兼死，年光腊带春。客中艰一醉，辜负物华新。
思乡,愁绪#想家,其二,游子承恩出汉京，大家拥传逐东征。潘舆自快褰帷望，莱彩兼看衣绣行。七十年回天女笑，三千桃见岁星名。时人若问长生药，指取中霄玉露茎。
思乡,哀伤#愁绪#想家,晚次毗陵驿,城边暮雨掩残罾，野店黄昏飐客灯。风俗他乡曾不辨，隔溪人指是毗陵。
思乡,愁绪#想家,其三 秋歌,捣衣出虚榭，停杵登西楼。月色烂如昼，千山今夜秋。游子不顾返，时节空淹留。
思乡,想家#思念,其二,病后絺衣怯露寒，娟娟山月掩篷看。故园朋旧多相忆，何处更深独倚栏。
怀人,孤独#想家,稚宾客江阴诗以怀之,杨柳临风两岸斜，思君春暮尚天涯。几人江上同为客，何处樽前不忆家。季札残碑沦蔓草，春申浊浪走平沙。旗亭早贳兰陵酒，莫使归程滞落花。
怀古,愁绪#流泪,孝义县怀古,茫茫烟树绕孤城，千载犹传孝义名。郭巨墓荒春草合，比干台古野烟生。落花飞絮迷征旆，剩水残山恼客情。鞍马悤悤无限意，不堪回首暮云平。
思乡,流泪#想家,和人闻雁二首 其一,岑寂夜将半，一声来枕前。无风起群籁，有月在中天。行子梦初断，故乡书未传。不须闻别鹤，冷涕已潸然。
山水,喜悦#想家,游华封岩二首（岩在万州之东山） 其二,游遍天涯见此山，天然奇绝翠微间。嵁崖高下开重榻，形胜东南控百蛮。仙境人寰迥然别，海光山色静相关。未缘幽僻都忘世，咫尺彤云是帝颜。眼空丘壑尘嚣远，气合青冥语笑闲。得意鸟飞青嶂外，放歌人在白云间。
战争,愤怒#哀伤#恐惧#惊讶,其六,东京失其御，刑臣弄天纲。西园植奸秽，五族沉忠良。青青千里草，乘时起陆梁。当涂转凶悖，炎精遂无光。桓桓左将军，仗钺西南疆。伏龙一奋跃，凤雏亦飞翔。祀汉配彼天，出师惊四方。天意竟莫回，王图不偏昌。晋史自帝魏，后贤盍更张。世无鲁连子，千载徒悲伤。
田园,哀伤#失意,次韵和吴仲庶苗蔡二君村墅闲居,闻说江南庾子山，卜居泉石爱孱颜。古来得丧何须问，世上荣枯只等闲。高阙浮云徒有恋，夕阳飞鸟亦知还。予贫不及三君子，老愧朝绅进退间。
山水,孤独#流泪#怨恨#失意,登虞山感赋,有客不得志，独立吟秋风。乾坤忽动色，万古来胸中。俯视浊世人，扰扰皆沙虫。盛事三不朽，立德与立功。可怜七尺躯，自反成空空。意气难飞扬，寂寞甘养蒙。倚楼一长啸，海碧天无穷。
思乡,孤独#想家,中秋觅酒,今夜家家月，临筵照绮楼。那知孤馆客，独抱故乡愁。感激时难遇，讴吟意未休。应分千斛酒，来洗百年忧。
怀人,想家#思念,七月二十一日有忆偶题,雾月晓花啼，柳冷莺梦怯。石枕刻相思，秾香散幽帖。清思如静水，红从笑颊起。背灯换溽衣，倩郎收珰珥。别泪浸兰被，恩爱等蝉翅。银箸拨香灰，写作天长字。塔灯绕层橑，红阑对大道。昔时合欢场，今见高冢草。枫根闻鬼语，乡音带淮楚。淰淰女鬼神，吹作何山雨。
思乡,愁绪#想家,除夕,萧然灯烛共谁亲，芋栗幽居且耐贫。相对妻孥犹送腊，起看星斗忽迎春。百年入眼同今夕，万事劳形总未真。不向天涯悲寄旅，浮沉常作故园人。
思乡,愁绪#恐惧#惊讶#想家,春日游水月庵,溪桥晴日好，渡水问珠林。晓树浮烟出，春城带雪阴。鸥惊游子梦，花发定僧心。命仆携农具，闲听扣角吟。
思乡,愁绪#想家,怀齐稷下,葭菼苍苍水一涯，近知消息在京华。我听夜雨吟衰柳，君似春风妒落花。燕市酒徒歌当哭，并州游子客为家。何时得返东吴棹，相对清尊到日斜。
思乡,孤独#想家,其八 第八拍,忆昔私家恣娇小，远取珍禽学驯扰。如今沦弃念故乡，悔不当初放林表。朔风萧萧寒日暮，星河寥落胡天晓。旦夕思归不得归，愁心想似笼中鸟。
怀人,喜悦#思念,故人赵昌甫久不相闻寄三诗皆杰作也辄以长句奉酬,海内文章有阿昌，数能著句寄龟堂。就令觌面成三倒，未若冥心付两忘。道义极知当负荷，风波那得易禁当。相思命驾应无日，且约陶然寓醉乡。
怀人,流泪#失意,忆近夫,吴门相失后，书札各茫然。巢父终东去，刘郎重北迁。双凫赴魏阙，独鹤下青田。未见风尘净，怀君涕泪边。
思乡,哀伤#愁绪#想家,吴中代蜀客吟,身狎吴儿客在蜀，春深屡唱思乡曲。峨眉风景无主人，锦江悠悠为谁绿。
思乡,恐惧#想家,乙巳十月七日过黄河中流遇巨浪偶作,清旦绝大河，拍堤滚黄沙。巨舟忽摇簸，心悸眼亦花。咨予岂轻生，将身试鱼虾。忠信固所凭，此理惧或差。定息神魂宁，归心眇天涯。故乡念昔游，湖面贴碧纱。醉舫穿芰荷，坦腹如眠家。天水自照映，鸥鹭相交加。虽无风波忧，龌龊未足誇。岂如寻河源，安稳浮灵槎。脱略遗近观，飘飘薄飞霞。低头顾浊流，卑险吾汝嗟。
思乡,愁绪#想家,赠赵双白炎,闽客浮家泖水湄，孤踪不许俗人知。春衣尽典缘沽酒，晨突无烟独爱诗。晞发未忘文信国，论心常忆郑当时。如何忽作思乡曲，撷采幽香绝妙词。
思乡,恐惧#想家,和曾尹,千里乡心去鸟边，九江春色暮帆前。陶潜解绶才三月，刘宠行囊但一钱。风散竹堂教鹤舞，雨晴桑坞看蚕眠。南丰旧业依然在，万卷经书二顷田。
田园,孤独#想家,百嘉村见梅花,天涯疏影伴黄昏，玉笛高楼自掩门。梦醒忽惊身是客，一船寒月到江村。
战争#思乡,哀伤#想家,岁暮杂感十首 其一,芒鞋镇日踏春还，残腊将更却等閒。三百六旬同逝水，四千馀里说家山。缁尘己自沾京雒，羌笛何须怨玉关。为报南来新雁到，故乡消息在云閒。
思乡,愁绪#想家,其四 鸾坡积翠,繁阴佳秀满林皋，翠积鸾坡入望劳。大块文章荣草树，阳春明媚现焄蒿。东风有意来芳境，游子无心折宝刀。到此便须为乐地，任教对景醉葡萄。
思乡,愁绪#想家,因览仰山小释迦语成唱道二首 其一,脱尽诸缘空不空，杳无边表喻难同。须知月蚌肠中物，体取云犀角里通。建化何妨行鸟道，回途复妙显家风。太平游子归来也，云鬓霜眉内转功。
思乡,愤怒#愁绪#想家,丹阳城下作简郡司马,丹阳郡里秋杨绿，不见当时旧刘穆。铁瓮徒悬鹳鹊栖，金盘不贮槟榔肉。岧峣双阙古郡台，丹阳司马今奇才。方舆偶屈陈蕃坐，锦帻真看谢奕来。高牙傍海发葭鼓，万叠寒涛散艛橹。典兵自惜重南徐，雄镇只今推北府。江东游子归较迟，登楼赋罢将从谁。重来丁卯桥边路，欲把垂杨几度思。
思乡,哀伤#愁绪#想家,和顾兵宪（洞阳）,沧溟浩无垠，行者神为伤。君航亦何捷，来往如鸾翔。果符临别言，恬波静不扬。双龙护舟楫，鳅鳄伏以降。兹游信奇绝，遥忆坡翁章。上下混一色，一睇连八荒。愿从天游子，倒景淩玄苍。
思乡,失意#想家,中贵人致牡丹一株颇丽雨中对之怅然停饮因寄仲氏敬美 其一,金陵汝醉牡丹下，余亦故园呼一尊。今年花发原无异，我向金陵汝故园。
怀人,想家#思念,寄经父,借问东来常太晚，富春亭下舣扁舟。阴天漠漠行梅雨，寒色萧萧报麦秋。曲渚浪平犹未渡，隔江风紧不胜愁。此中望断相思眼，家在蓬莱更倚楼。
思乡,愁绪#恐惧#惊讶#想家,其二,岁月惊游子，江山隔故园。感时虽有恨，适意自忘言。土锉晨炊饭，茅檐昼负暄。病来诗思减，东望想词源。
山水,恐惧#惊讶,游净慈寺次钱学士韵,胜境分明是洞天，偷闲试问上乘禅。老僧出定惊相迓，见我来游喜欲颠。翠竹万竿围客座，白鸥数点傍渔船。品题赖有文章伯，留得明珠颗颗圆。
怀人,失意#想家,初冬卢雁林过宿马山寺有怀云庵上人,偶寻荒寺拥孤衾，难得良朋话夜深。凿牖引山归冷榻，开帘延月出疏林。寒花渐改高秋色，流水长怀太古音。惆怅旧游成寂寞，影堂空挂薜萝阴。
思乡,想家#思念,赋得采菊东篱下,秋菊满东篱，黄花对酒卮。把来知坐久，采去恨开迟。玉露摧丹叶，金钱挂碧枝。故园三径在，回首一相思。
思乡,愁绪#想家,次春日述怀韵,南国东风早，莺花动客情。故乡难梦到，羁客易愁生。白发行俱变，丹心秪自明。不知从此去，何处忆韩荆。
思乡,哀伤#愁绪#想家,秋怀二首 其一,剧暑逢添闰，微凉忽值秋。年争飞鸟疾，云共此生浮。多难仍怀古，他乡独倚楼。可能天下虑，政有一身忧。
怀人,想家#思念,友人余兄归小诗寄胡苇航,别去又梅时，夷涂岂倦驰。能存二顷事，宁畏十年迟。耐冷心如铁，因吟鬓欲丝。犹嫌夜来梦，不解说相思。
思乡,失意#想家,甲午三月十八日欧南野司成设会于鸡鸣山凭虚阁予以风阻而返依限韵追和,想到凭虚思入微，况同嘉客倚晴晖。风尘阻隔非缘薄，咫尺仙凡是愿违。江水无情终日逝，冥鸿得意背人飞。故园春草年年绿，惆怅王孙归不归。
思乡,喜悦#想家,墨菊 其一,解印归来鬓巳斑，故园松菊可怡颜。祗缘三径荒凉久，特写秋花仔细看。
思乡#怀人,愤怒#想家,和韵寄胡山甫,乡心趋老重，见说买山成。静坐性情淡，孤眠滋味清。樵人时识面，禅客共知名。山色元无垢，溪声自不平。池荷应足制，山蓣想堪羹。九日如今近，思君出峡行。
思乡#田园,想家,冬晴闲步东村由故塘还舍作二首 其一,故园三径可婆娑，遇兴遵涂负杖歌。霜重天寒山色淡，草枯野旷猎徒多。解刀尚可谋黄犊，挥帖无由致白鹅。自计长闲何所恨，一生心事在烟波。
咏物,恐惧#惊讶,题竹,潇洒碧玉枝，清风追晋贤。数点渭川雨，一缕湘江烟。不见凤皇尾，谁识珊瑚鞭。柯亭丁相遇，惊听奏钧天。
送别,失意#想家,送迁客二首 其一,得罪谁人送，来时不到家。白头无侍子，多病向天涯。莽苍凌江水，黄昏见塞花。如今贾谊赋，不漫说长沙。
思乡,愁绪#失意#想家,题控粤亭（成化二年冬宿重兵苍梧构亭而作） 其一,高亭徙倚望西东，两镇平分一水通。诸将雄兵分节制，百蛮残孽任牢笼。阳回阴谷穷厓内，人在光天化日中。翘首何堪倍惆怅，思乡怀国此心同。
战争,孤独#想家,次黄比部题雁门关韵,中华形胜一关分，贡马胡儿动百群。城畔星槎留使者，辕门夜鼓宴将军。新开汉垒多遥制，重译番书始上闻。独有仙曹词赋客，醉凭高堞望南云。
思乡,哀伤#愁绪#想家,和西涯相公春兴诗二首 其一,山馆悠悠倚峻陂，别来应是两年过。鹿麋昔日游偏好，风雨他乡梦更多。松下小轩闲雨菊，月中荒径掩云萝。归来若待头颅白，其奈岩花笑客何。
思乡,哀伤#愁绪#想家,上京道中杂诗十二首 其一 发大都,辞亲独行迈，遥遥抵京国。胡为突不黔，驱马更远适。至尊有时巡，树羽殷阡陌。宿卫必近臣，顾问须耆德。陋儒亦何知，冗从同执戟。草深原野青，雨暗关塞黑。寥寥盛年意，眷眷游子色。一身万人中，敢不思努力！
怀人,想家#思念,次安心见寄韵,托足双峰猿鹤亲，水晶宫殿净无尘。日将好景归诗卷，天许名山作散人。岩草碧销三径雪，寺梅香破半江春。西风记得萸湾别，夜夜相思入梦频。
思乡,哀伤#想家,乱后还三首 其一,兵戈为客苦思乡，春暮还乡却自伤。典籍散亡山阁冷，松筠憔悴野园荒。莺衔晚色啼深树，燕掠春阴入短墙。邻里也知归自远，竞将言语慰凄凉。
思乡,惊讶#想家,其三,闲云流影似山移，湖海情深梦九疑。怀古自从摇落后，报恩宁尽显融时。生涯祇有寻愚谷，好事谁将入渼陂。归雁一声江月小，不堪长负故园期。
思乡,哀伤#愁绪#想家,小寒食,从来寒食多风雨，不料穷乡亦管弦。壮岁心情悲昨梦，异乡时序感流年。偶随游子来溪上，因与棠梨立路边。从此堪悲转憔悴，随群同上钓鱼船。
思乡,哀伤#愁绪#想家,其二,白发萧萧映酒垂，他乡秋色更堪悲。不知此日登高处，折得茱萸插向谁。
咏物,哀伤#想家,竹,春风花卉时易过，风雨一夕随流波。独怜此君不摇落，数竿深喜成婆娑。淇园渭川望不远，沅湘洞庭深处多。黄陵庙前雨初霁，九疑横黛□嵯峨。湘灵鼓瑟曲未了，飞裙度空鸣佩珂。碧云不动暮寒悄，翠袖倦倚愁双蛾。珠宫门掩浸明月，欲归未归其奈何。银钗女儿斗颜色，一声梦觉闻清歌。
思乡,愁绪#想家,方生志赓自三吴归索一言以寿其尊人为赋二首 其一,游子心千里，瞻云海一方。春晖遥爱日，彩服待持觞。酒酿沧波阔，歌翻白雪长。倚门仍有望，健翮早飞扬。
思乡,哀伤#愁绪#想家,客中思归,孤灯寒照影，清夜自沈吟。砧杵他乡泪，松楸故国心。路长归梦短，酒浅客愁深。了却江湖债，携书隐竹林。
思乡,孤独#失意#想家,客中览镜（一作于邺诗）,何当开此镜，即见发如丝。白日急于水，少年能几时。每逢芳草处，长返故园迟。所以多为客，蹉跎欲怨谁。
思乡,愁绪#孤独#怨恨#想家,其二,人谋此云逐，相见动欢剧。星堂深燕歌，慰我好颜色。值此三春候，天气亦朗适。遥堤缀缃枝，密叶栖绿翼。为乐曾几何，离别复在即。骊驹鸣远道，使我心转恻。转恻复何为，别取不可止。征人向江津，游子归故里。怀贤弗能忘，伫立洲之沚。明时策殊勋，褒宠日伊迩。令德崇以昭，芳馨冒神喜。眷恋儿女间，岂以望君子。
思乡,愁绪#想家,华容十咏为毛同府赋 其一 梦泽晴云,渺渺江南梦，英英云上生。绪风吹不散，悬火照还明。凉沁皋兰被，晴连湖水平。时飞傍亲舍，游子若为情。
思乡#怀人,哀伤#愁绪#孤独#想家,酬徐春帆梁溪道中看梅见怀之作 其一,春风江上来，故人挂帆去。春风江岸吹，故人舣舟住。梅花如古欢，一笑他乡遇。云迷晋陵山，烟白平江路。澹泊赴襟期，清芬表寒素。夷犹孤棹迟，程为花香误。平生抱素怀，皎洁真堪诉。蔼蔼江南春，离离烟外树。临风忆故交，寄我瑶华句。
思乡,哀伤#孤独#想家,浔州道中,悠悠千里道，江上复斜曛。不恨长为客，空悲老未闻。山迷罗叶水，路逐柳城云。异境从兹得，乡心早已分。
思乡,哀伤#愁绪#想家,浣溪沙,曾识卢家玳瑁梁，觅巢新燕屡回翔。不堪重问郁金堂。今雨相看非旧雨，故乡罕乐况他乡。人间何地著疏狂。
思乡,哀伤#愁绪#想家,客枕闻鹃,烟新寒食过，月皎子规来。万里他乡恨，千年故国哀。窗深敧枕听，梦短到家回。为尔添愁寂，春风不耐催。
思乡,哀伤#想家,元夕偶成,故乡灯市异乡看，第一良宵梦广寒。怪道春风吹得早，本来明月易团栾。
思乡,哀伤#愁绪#想家,和子搢秋晚出郭,陶写诗人得句忙，旧游能复忆嵩阳。山头云霁雨声歇，水面风来花信香。今日事虽非向日，故乡景自胜他乡。杖藜忘却寻归路，独立河桥咏晚凉。
思乡,哀伤#愁绪#怨恨#想家,发南浦,渺渺西风引素波，片帆南浦入烟萝。空城木叶惊秋早，故国浮云带雁过。白发暗生江月满，青山无主夕阳多。天涯游子增哀怨，肠断吴西啰唝歌。
思乡,哀伤#愁绪#想家,雨坐文昌阁,芳草辞南浦，晨风寄北林。佳人天路隔，帝子水云深。风雨他乡别，羁愁薄暮心。冬青已无树，忍向六陵寻。
闺怨,愁绪#想家,宫怨,御沟秋水静潺湲，日暮寒鸦自往还。水殿云房明月苦，玉颜低唱念家山。
思乡,哀伤#愁绪#想家,月夜过钟吾口号,两岸虫声夜转多，他乡无奈月明何。碧天万里河流急，倚棹长吟一雁过。
思乡,愁绪#想家,蒜山戏题,拔薤孤峰起，青青独自看。风摇鼋穴动，僧坐鸟巢安。顽石无香草，空江静藻盘。含辛游子意，一采韭花寒。
思乡,愁绪#孤独#想家,秋夜独坐咏怀,露洒青梧湿，天寒鸿雁鸣。星云摇海戌，砧杵动山城。久客三秋梦，怀人独夜情。故乡渺何许，华发岁残生。
思乡,哀伤#愁绪#恐惧#惊讶#怨恨#想家,其二,草莽何期奉御纶，归装犹映五云新。即教岩树能招隐，长向天章颂作人。晏岁别离惊远梦，他乡行色共江春。有怀报国君先达，案牍为劳莫厌尘。
思乡,哀伤#愁绪#怨恨#想家,人日韩江归兴,春寒晴压空江水，山翠云光荡船尾。篙师挝鼓作回帆，万里还家从此始。人日他乡人别离，郊原新绿已参差。遥怜沙渚多阳雁，肯向东风更退飞。
思乡,愁绪#想家,离越,东关寒水深，游子别家心。棹急波鸣枕，篷疏月在衾。半生多道路，何日定山林。隔岸闻渔唱，离骚不敢吟。
思乡,哀伤#愁绪#恐惧#惊讶#想家,归里恭谒先墓,游子天涯返，松楸大几围。腰横新束带，肠断旧斑衣。怪鸟如人哭，凄风拂泪飞。还惊云日暗，错认梦中归。
思乡,怨恨#失意,江亭有怀王抚州秦曲靖,不道登临忆别离，春悲还更比秋悲。山川信美非吾土，丧乱相仍复几时。渐觉衣冠人事尽，应怜疾病报书迟。圣朝坐论须才杰，流落江湖恐未宜。
思乡,哀伤#愁绪#想家,其二,白首美遨游，他乡行乐稠。朱弦被琴瑟，绿树系骅骝。虚席迎无忌，倾囊问莫愁。每劳银不律，只为锦缠头。
思乡,哀伤#愁绪#想家,其二,滇海烽初息，君游慷慨存。过家誇綵绶，仗节到辕门。远徼功名壮，他乡姓字尊。故人相见后，频与问饔飧。
怀古,愤怒#想家,新甫山怀古,新甫传闻久，登临始见奇。悬崖高?嵲，断石迥参差。空翠群峰湿，微茫一径危。攀藤云拂袖，藉草露沾肌。斤尽鲁侯柏，苔残汉武碑。山僧聊共话，谷鸟暗相窥。壁古龙蛇剥，林深麋鹿驰。汲泉供茗碗，敲火爇松枝。寂寞探元意，凄凉吊古诗。沧桑不可问，丘壑有馀思。
思乡,愁绪#想家,次韵曾士敏寄其子经筵典书元杰,天涯游子日思归，行李何时发帝畿？司马未论金换赋，买臣终欲锦为衣。紫驼车动秋尘合，黄犬书回暮雪飞。我亦乡心满江浦，千山烟树正霏微。
思乡,哀伤#想家,丙子岁舟发豫章将往金陵,常年九日归不得，今年九日重远行。秋水蒹葭自可爱，故园松菊非无情。月下飞鸿过别渚，天明孤鹤唳高城。相将一棹望湖去，即看匡庐岚翠生。
思乡,哀伤#想家,立秋先一日写怀,闻说江枫动素商，天涯羁旅正茫茫。片帆鲈鲙乡心动，八载松楸客梦长。今夕不消愁酷暑，明朝应得试新凉。莫将旧绪萦秋况，且逐征鸿过楚阳。
思乡,愁绪#想家,雪夜怀坚二（时在旴江）,独怜游子未归时，夜半无眠有所思。稚子弱妻风雪里，孤村心事梦依依。
怀古,流泪#失意,訾家洲怀古,泉石涓涓树色苍，应如杜甫浣花庄。裴公遗址荒秋草，柳子残碑卧夕阳。咫尺郡城连雉堞，几家茅屋枕鱼梁。我来怀古空惆怅，独立西风野水傍。
思乡,哀伤#愁绪#惊讶#想家,感遇,客舍并州已十霜，不知何处是他乡。夜闻猛雨知花尽，昼掩书斋觉日长。已托丝桐通密意，又将清瑟理霓裳。旧来好事今能记，去岁兹晨捧御床。
思乡,愁绪#想家,其二,游子何须念故乡，酒酣聊发次公狂。人生行乐真佳耳，休苦栖心名利场。
思乡,愁绪#想家,归省,风松露竹寒潇潇，眼前百物俱零凋。青衫游子感时变，思亲言归心摇摇。岂无知己同笑傲，岂无莼鲈称情好。独怜不见倚门亲，泪洒西风忆萱草。
思乡,流泪#想家,次韵愔仲丁卯元旦（丁卯，一九二七）,老我前君正卅霜，相知已是十年强。风轮转转无留辙，春梦重重不计场。休会自倾正旦酒，说诗还署岁寒堂。横流何地为安处，遑暇兵尘念故乡？
思乡,愁绪#想家,其二,游子拈花怨落晖，山人犹恨落花迟。絮抛帘下莺无力，果在蕊中人不知。红日正酣那是雨，青皇临别更留衣。年来杜宇惜人事，却向阳春去后啼。
思乡,愁绪#想家,光武台,东南地上游，荆楚兵四冲。游子十月来，登高送长鸿。当年赤帝孙，提剑起蒿蓬。一顾滍水断，再顾新都空。雷霆万万古，青天看飞龙。岿然此遗台，落日荒烟重。谁见经纶初，指挥走群雄。白水日夜东，石麟几秋风。空馀广武叹，无复云台功。
思乡,哀伤#想家,其五 为绿衣少年歌,萤火穿白杨，悲风入荒草。疑是梦中游，愁迷故园道。
思乡,哀伤#愁绪#想家,初冬同王户曹饶考功刘职方周驾部项光禄登景阳阁,良月堪临眺，登楼复景阳。高低连井里，远近见帆樯。山色微含树，云光傍举觞。相逢须共醉，宁觉在他乡。
思乡,愁绪#想家,夜行至香鱼馆（在沧州盐山县）,目送寒日坠，暮色变苍黄。近顾已昏冥，前店安可望。游子且宵征，苦恨昼不长。雪深迷古道，车陷心愈忙。缺月未出时，粲然众星光。四无鸡犬声，琼田白茫茫。忽逢人夜语，为我指康庄。渐至香鱼馆，叩门灯照床。主翁起迎劳，饮以壶中浆。笑问来何迟，吹火煮糗粮。因知造物心，不使罹害伤。命途此可卜，力善何能量。
咏物,哀伤#想家#思念,鹦鹉,雕笼万里托征鞍，辛苦何辞行路难。幽阁恰添娇女伴，方音犹作部民看。且分薄俸供粳稻，莫遣春风瘁羽翰。流水陇头相忆否，朔云边月不胜寒。
思乡,愁绪#想家,和王逸宾繁台诗,凭望怜台迥，长吟苦思荒。行云春郭暗，高鸟莫天苍。草色伤心极，松风洒面凉。故园兵革外，殊觉路途长。
思乡#怀人,想家,寄费安槎,垂虹归去已无家，席帽飘零水一涯。岁岁依人春燕子，年年入梦故园花。耐寒和靖诗应瘦，卧病相如赋不华。遥想故人当此日，定搜险韵斗尖叉。
闺怨,哀伤#愁绪#孤独#怨恨,赋得啼鹃促落红（拟闺怨）,蜀鸟催归客未归，离愁如梦雨如丝。声声啼血含新恨，点点飘红别故枝。正爱春园披锦绣，谁怜花国冷胭脂？楼前千里王孙草，肠断东风嫩绿时。
思乡,孤独#流泪#失意#想家,夏日偶成,百年老树对深庐，绿意方浓画不如。檐鸽有声将哺候，林蝉无力试鸣初。日长差喜添儿课，性懒生憎答客书。一枕故园清梦熟，起来斜照满庭除。
思乡,愁绪#想家,两山间,江南南山连北山，苍藤翠水水潺潺。水深藤老木拱矣，不知游子何时还。白云孤飞岁华晚，独鹤一声星斗残。两山秀色手可揽，嗟我不得山中閒。
山水,哀伤#孤独,登会稽山,越上今为客，息肩春树林。啼鹃归梦断，落日旅愁深。诗纪一编史，琴传千古心。会须重过此，禹穴一登临。
思乡,哀伤#愁绪#想家,客中闻子规,关路草凄凄，枫林杜宇啼。思深湘岸曲，声断郢云西。故国春归尽，他乡客去迷。凄凉听渐近，疲马亦长嘶。
咏物,愁绪#流泪#怨恨,露,长随圣泽堕尧天，濯遍幽兰叶叶鲜。才喜轻尘销陌上，已愁新月到阶前。文腾要地成非久，珠缀秋荷偶得圆。几处花枝抱离恨，晓风残月正潸然。
思乡,哀伤#愁绪#想家,栾城,极目炊烟断，伤心道殣望。埋轮避徭役，墐户走他乡。火赭旗亭壁，灰飞梵宇梁。何时安百堵，垂意戢流亡。
田园,哀伤#流泪,书梅村诗后,梦回龙尾醒犹残，重入春明兴转阑。宣去可能如老铁，放归未便戴黄冠。悲歌自觉高官误，读史应知名士难。今日九泉逢故友，西台涕泪几时干？
怀古#思乡,愁绪#想家,咏史二十四首 其二十三,槐柳罗甲第，松柏荫丘园。丘园长寂寂，飞盖自过门。朝游子威宅，暮入圣卿里。结托要路津，自谓长如此。繁华如激箭，祸患无停波。衣裾一轻撇，悔来当奈何。始信蒋诩径，求羊可以过。
怀古,恐惧#惊讶#想家,登石头城怀古,晨升石城峦，南临旧京甸。流云切高甍，清江展朋宴。佳丽一以眺，应接殊未倦。鸣丝幽凤吟，劝爵流莺啭。陶仙耽隐逸，谢公乐游燕。贤谟动朝省，雅量镇时难。遗业存故壤，形神已飙散。倘无垂代辞，漫灭孰与辩。虚名讵足惊，短世难把玩。今昔理一轨，何用泪如线。
悼亡,哀伤#愁绪#流泪#怨恨,哭内弟高介亭二首 其一,一宿中宵陨帝京，悲风飞讣过逢瀛。伤心迢递还疑梦，泪眼潺湲且未晴。英采何归空抱恨，远书犹在可堪情。芙蓉别馆尘凡杳，肠断朱弦夜夜声。
山水,愤怒#孤独,登石棋枰山,昔闻二仙侣，对弈此高峰。日月推移外，乾坤胜负中。冥心孤鸟过，抚掌四山空。应有傍观者，犹怜着意工。
思乡,愁绪#想家#思念,春雨,近来清况只僧知，棋局诗筒事事迟。南国听莺游子梦，西窗剪烛故人思。胭脂乍滴芙蓉靥，碧玉常低翡翠枝。怪底沈郎腰瘦尽，不堪春恨雨如丝。
思乡,孤独#想家,客次逢乡人,逆旅馀春梦，江枫今又飞。相逢故乡客，同忆旧山薇。嗟予未能去，问子何时归。凭将尺书寄，先为报庭闱。
思乡,哀伤#想家,秋夜,夏晦秋俄代，星虚夜忽分。鉴帷微露月，临槛净披云。旅思随桐叶，乡心及雁群。蝉声杂砧响，并是不堪闻。
思乡,恐惧#想家,途中,渔湿清溪路，鸡鸣老树村。遥山青到眼，细草绿消魂。野旷迷前渡，云低忆故园。人生何所似，鸿爪雪中痕。
思乡,愁绪#想家,与客尝玉面狸次韵,敢誇野味少人知，诗客曾题牛尾狸。红玉饤盘争放箸，青钱沽酒共传卮。携来江北春深日，猎得山中雪霁时。正自思乡缘尔剧，未能归去是谁为。
思乡,愤怒#想家,寄舍弟,世乱信难通，乡心日万重。弟兄皆向善，天地合相容。大野阴云重，连城杀气浓。家山白云里，卧得最高峰。
思乡,孤独#恐惧#想家,六月一日午睡梦程友声醒时见壁上悬垂虹舣棹图乃友声为余作者,守穷故乡居，畏暑蓬户闭。风幔小眠斋，借作凉云翳。故人千里驾，良觌已隔岁。落落知无营，不问别来计。茶果俄欲陈，惊起厌蝉嘒。睨壁得新画，一角题字细。帆色入渺茫，峰远秀于髻。写我汎春寒，长桥望云霁。烟墨关性灵，绝境得精诣。始悟梦为因，匪直思发嚏。
怀人,孤独#思念,和常父寄经父（原缺，据明抄本、豫章本补）,候得早潮来，江边风又起。钱塘与海接，浩渺无涯涘。长鲸呼鳄鱼，蛟龙正掉尾。岂惟波浪声，号泣半溺鬼。临流不敢渡，寻尺如千里。侥幸亦可往，无力触万死。萧然古山根，客棹于此舣。吴亭明可数，游观信为美。安敢慕纷华，而不重行止。回首卧龙居，想在青云里。相思寂莫晚，谁伴西楼倚。
思乡,愁绪#想家,秋云,乱山飞不断，皎月失光明。不解为霖雨，无端掩太清。边关游子泪，亲舍旅人情。愿藉西风力，依然万里晴。
送别,哀伤#愁绪#孤独#怨恨#想家,送崔主簿赴沧州,紫陌追随日，青门相见时。宦游从此去，离别几年期。芳桂尊中酒，幽兰下调词。他乡有明月，千里照相思。
思乡,恐惧#惊讶#失意#想家,东掖怀天竺,十年心事已蹉跎，吴越兴亡付绿波。衰鬓又惊黄叶落，故乡遥认白云多。葛洪井畔三生石，处士梅边十里荷。总是平生快心处，夜长无奈月明何。
思乡,愁绪#想家,其三,天上培风滞羽翰，强宽怀抱过春残。达人不为穷途泣，游子肯辞归路难。细雨寒灯思对榻，夕阳飞鸟独凭阑。随君屡有还家梦，一路烟波绕翠峦。
思乡,愁绪#想家,曲江,日日蒹葭绿满船，不堪秋色浩无边。江深路远思乡苦，更见三更月上天。
怀古,哀伤#怨恨#失意,追和厉太鸿秦淮怀古 其一,匆匆南渡竞衣冠，谁料残棋一局看。末路功名如狗贱，先朝形胜本龙蟠。从来烟月悲尘劫，剩有春秋纪圣安。怊怅雨花台上望，孝陵松柏总摧残。
思乡,愁绪#想家,长山道中,荒禽暮俱敛，游子尚无还。道路真侨治，衣冠可驻颜。坐销长短日，惭问往来山。倘数人间地，何方定是閒。
田园,喜悦#想家,板桥豆花庄晤马菊村,言寻板桥路，喜过豆花村。老屋恰临水，故人方倚门。欣然具鸡黍，相与论田园。何日南山下，同君避市喧。
思乡#怀人,愁绪#想家#思念,和田砚思同学见怀原韵,离筵尊尽朔风吹，云栈天高雁信迟。杜宇久醒游子梦，黄花况感故人诗。天涯小草怜今日，蜀道当归定几时。无限心情愁寄远，满山红豆写相思。
思乡,愁绪#想家,其二,每逢岐路一沾巾，五岭东西几度春。游子本为归养计，故山无复倚闾人。
思乡,喜悦#想家,初入峡苦风寄故乡亲友,故乡今日友，欢会坐应同。宁知巴峡路，辛苦石尤风。
思乡,哀伤#愁绪#失意#想家,有感,飘萍浮梗类云烟，世路崎岖倦著鞭。末路人情易翻覆，他乡接物贵周旋。网罗幸脱期安泰，藤葛仍牵苦缚缠。悔煞因循成底事，得鱼嗟叹是忘筌。
思乡,恐惧#想家,又中秋分韵得处字,西风涤残?，秋水静如滤。客心悲未央，感兹年芳去。聊携池上酌，相与豁烦虑。我殽楚以陈，曾未举前箸。延首视太清，飞娥已来御。屏翳虽放纷，不敢捩眼觑。清辉岂不佳，祇益畸人苦。故乡值良辰，辄与亲昵醵。转蓬随天风，异县不可据。明年看清光，那知又何处。
怀人,哀伤#孤独#思念,早春怀薛公裕,幽独自成愚，柴门日渐芜。陆机初入洛，孙楚又游吴。失意怨杨柳，异乡闻鹧鸪。相思复相望，春草满南湖。
思乡,哀伤#愁绪#恐惧#惊讶#想家,夜行二首 其一,月出波光净，吾舟且自行。危樯逐影去，远火带星明。清世原无警，他乡亦故惊。不闻有人语，数自问前程。
思乡,哀伤#想家,秋夜有感,泽国秋来夜气凉，飘零犹自未还乡。蟪蛄泣露梧桐井，络纬缫风薜荔墙。咫尺故园千里梦，乱离华发十年霜。仲宣楼上长回首，烽火连山欲断肠。
思乡,哀伤#流泪#想家,挽曾秬光荐（学士棨之长子二首） 其一,力期科第继前人，岂料青云志莫伸。白日悲风来万里，故乡凶问及三春。青山雨冷封黄壤，旧馆灯残掩素尘。可柰双亲成永诀，空馀涕泪洒衣巾。
悼亡,哀伤#孤独,哭刘夫子,近问南州客，云亡已数春。痛心曾受业，追服恨无亲。孀妇归乡里，书斋属四邻。不知经乱后，奠祭有何人。
思乡,愁绪#想家,其二,多少心胸未敢言，星洲何处是龙门？功名阨我终安命，笔墨逢君亦感恩。别酒忍添游子恨，灵旗长护大夫魂！明年春水漳江绿，为我呼童一启轩。
思乡,哀伤#愁绪#想家,祁阳道中逢九日,露洗寒山秋色新，驱车空惹路旁尘。白云天外悲游子，黄菊篱边笑主人。岁岁难抛三尺组，悠悠虚负百年身。莼鲈更比茱萸好，欲向湘江问钓纶。
思乡,哀伤#想家,家眷至衙（常德戊寅正月）,朗陵三度阅梅花，每觉乡心感物华。老妇携来孙与子，一堂相聚宦为家。流莺巧弄春风袅，弱柳柔翻暖日斜。妻务焚香儿课读，公庭无事早归衙。
思乡,想家#思念,夜饮徐文明邸即席作二首 其一,相逢湖海尽词才，车马苍茫踏翠苔。万里乡心同越峤，新年春色到燕台。筵前柏叶风初动，庭际梅花月渐来。遮莫河梁成远别，黄金新诏出蓬莱。
怀人,孤独#想家,怀豹人,淮海羁栖客，秦川游侠身。拜官辞阙晚，失业到家贫。婚嫁愁中妇，诗篇累故人。弹筝纤手在，耑待脍江鳞。
思乡,哀伤#愁绪#想家,竹枝词 其四 五首,前年粜米上瞿塘，今岁装盐过岳阳。伴侣相逢终日醉，有钱不似在他乡。
怀人,喜悦#惊讶#怨恨#思念,雨中怀彭羡门因示叶讱庵,夏雨忽芊眠，流云度高阁。帘幕数禽鸣，绿阴一花落。相思武原子，远寄羊城作。文酒昔欢娱，别离今寂寞。年时易晼晚，壮岁风惊萚。何当一樽酒，共对成斟酌。
思乡,愁绪#想家,夜坐即事遣兴,小阁暮云远，乱山黄叶稀。斗低天轴动，霜冷月魂飞。爱客樽常满，寻诗带减围。庭乌绕高树，游子亦思归。
思乡#怀人,想家#思念,闲居寄诸弟,秋草生庭白露时，故园诸弟益相思。尽日高斋无一事，芭蕉叶上独题诗。
怀人,哀伤#失意#想家#思念,怀人·张荐山,美人在何许，地僻衣裳静，天低笑语寒。穷愁仍破砚，辛苦为烧丹。久客兼多病，相思一倚栏。
思乡,哀伤#愁绪#孤独#流泪#想家,上元夜独坐偶成,一墀晴雪静当轩，短烛荧荧照上元。佳节偏逢人卧病，他乡相对客无言。红炉绿酒输邻舍，社鼓村灯梦故园。记得年时诸弟妹，綵笺争擘斗春幡。
怀人,流泪#失意,汴中追寄吕居仁学士,频年如隔生，相见各潦倒。不闻语呫呫，但怪别草草。故人俄老矣，零落秋叶扫。往者苏韩辈，人品岂不好。时危颇赖渠，惋愤尘一窖。五湖在何许，狼籍付鸥鸟。春风掠湖尾，莼丝日夜老。我行望吴越，尚及身检校。请分十顷馀，迟子洗靴帽。
山水,哀伤#流泪#想家,游金山寺,屹立大江头，雄跨二百州。孤峰云际出，萧寺镜中浮。岚翠沾衣湿，泉声度竹幽。神龙行雨过，天女散花游。风逆帆斜渡，潮回海倒流。祗园春寂寂，仙梵夜悠悠。尘起淮南市，烟生海上洲。珠光寒射月，蜃气晓成楼。转战怀名将，凭陵失卤酋。登临动遐想，无限古今愁。
战争,愤怒#哀伤#孤独,过流曲川,回风陷日天如梦，流曲川平暮尘涌。行人马嘶古道傍，离离禾黍旌旗动。杀气腾凌古战场，前啼鸺鹠后鹙鸧。降将云台曾未闻，三边侠骨空自香。岂知到海泾渭血，寒潮不上天山雪。井底蛙声竟何在，十万游魂哭夜月。满地閒花落新愁，至今河汉皆东流。同入蒲城化为碧，仙人掌上芙蓉色。
田园,流泪#恐惧,过田家宅,安邑南门外，谁家板筑高。奉诚园里地，墙缺见蓬蒿。
怀人,哀伤#思念,湘湖谩兴一首寄猎微生,藕花风起晚凉多，高据柴床听棹歌。芳草不归支遁马，白沙唯见右军鹅。人家隐隐连桑柘，僧梵悠悠出薜萝。今夜湘中好明月，相思无奈故人何。
战争,哀伤#想家,王昭君,却抱琵琶别汉宫，长城万里戍楼空。一身远嫁从明主，半面新妆付画工。云外不殊青琐月，塞前初?黑山风。异乡景物新相识，无限悲欢晓角中。
思乡,孤独#怨恨#想家,书事投所知,古陌寒风来去吹，马蹄尘旋上麻衣。虽然干禄无休意，争奈趋时不见机。诗思趁云从岳涌，乡心随雁绕湖飞。肯将骨肉轻离别，未遇人知未得归。
思乡,哀伤#想家,过姚大临寓所,客居龙井古庄前，兵后人家几变迁。乱世昔来求避地，故乡今想赋归田。曾邀霁月看花夜，忆别春风禁酒年。此日重过谁候我，寒烟衰草却留连。
思乡,怨恨#想家,其二 过清远驿,云满故乡芳草迷，江东江西人别离。征船几日洪都去，清远驿前听子规。
思乡,哀伤#愁绪#想家,简长安谢静岩大令,终南荏苒三年住，时有青光照画檐。羁思只须游子领，风流偏让使君兼。花前吏散亲调鹤，竹里人归自捲帘。今日方能到厅事，可曾先动客星占。
思乡,哀伤#想家,晓步,初日丽高阁，广步爱脩廊。重门掩秋气，高柳荫方塘。闽海冬尚温，晏阴天未霜。坐悲景物殊，亦念岁时荒。故园属佳辰，登览遍陵冈。宾游尽才彦，萧散屏壶觞。别来时已失，怀思宁暂忘。宦游何所娱，要使心怀伤。
怀人,怨恨#想家#思念,圭峰溪居寄怀韦曲曹秀才,南北飞山雪，万片寄相思。东西曲流水，千声泻别离。巴猿学导引，陇鸟解吟诗。翻羡家林赏，世人那得知。
思乡,愁绪#想家,望云思亲卷子,浮云兴大陂，悠扬忽断续。游子感时序，升高振芒檋。亲舍隔秋海，远入千里目。我愿云有神，结为双车辐。朝发暮及庭，安事骑黄鹄。
战争,流泪#想家,用曹桢韵①,征南都护得旋旆，平北将军已罢师。寰海讴歌归大舜，明堂钟鼓奏咸池。咸阳父老倾心日，鲁国书生得志时。收拾琴书我归去，朝廷人物有皋夔。
思乡,孤独#想家,卧病县斋,驱役犹堪松竹林，病来偏动故园心。鸟啼短榻客初起，云暗空斋山欲阴。未鍊丹砂惭墨绶，聊歌白雪寄瑶琴。东风走马长安道，芳草于今深又深。
思乡,失意#想家,其六,幽漫飞鸟视平原，露过浮沉漠漠屯。此日风烟给泗左，无劳弓矢荡乌孙。波翻鱼雁寻新气，水冷葡萄似故园。惆怅乱云还极上，不堪晻暖肆金樽。
思乡,孤独#想家,晚舟泊长河,诗客行装少，孤舟一叶轻。寒鸦随日落，秋雁破霜鸣。山色攒心事，江声咽世情。故乡无百里，酤酒话归程。
闺怨,哀伤#愁绪,春怨,独抱琵琶西向秦，谁怜妾是断肠人。东风吹绿新杨柳，嫁得萧郎已过春。
思乡,愤怒#想家,章山人阴阳教授秩满归嘉禾,泠泠石峰水，煜煜君山云。若人盘谷间，高举凌世氛。出侔天地宰，知与造化群。方仪表坤轴，晷度法乾文。寒暑无停机，持满俟毫分。至理豁胸臆，一试无遗论。功成不枉已，拂袖竟何言。望望流水远，云山霭孤鶱。寄谢狂驰子，长歌归故园。
怀古,失意#想家,贾谊宅,闻君放逐此淹留，献纳空悬汉室忧。旧宅独临湘水远，遗文曾吊屈原愁。青枫极浦烟光晚，白鸟空江树影秋。西望不堪怀古意，欲因归去卧沧洲。
思乡,恐惧#惊讶#想家,春日有感示魏定父,聚散时来不自由，相逢相别欲何尤。韦皋况有三年约，陶谷端非一日谋。残角为谁惊晓梦，远山多事惹春愁。故园又作骊驹赋，尚幸持觞为劝留。
思乡,失意#想家,春晚,春事又无几，阴晴苦不齐。久贫交味薄，多病语声低。落絮行风径，归云度晚溪。故乡二千里，日夜子规啼。
思乡,愁绪#想家,黄州晚泊,赤壁烟初合，乌林月欲升。鸟投遥岸树，人语隔江镫。梦去家疑近，愁来枕自凭。天涯游子意，寒夜总难胜。
思乡,失意#想家,初归平泉过龙门南岭遥望山居即事,初归故乡陌，极望且徐轮。近野樵蒸至，平泉烟火新。农夫馈鸡黍，渔子荐霜鳞。惆怅怀杨仆，惭为关外人。
思乡,恐惧#惊讶#想家,崧台舟中立春① 其一,江畔早逢春，停舟望欲新。燕鸿惊久客，梅柳待归人。煖入青丝?，晴飞紫陌尘。故园知不远，还梦已沾巾。
思乡,愁绪#想家,游太和初发,闻说仙关迥隔尘，千年游子拥蹄轮。萧萧短发才寻胜，只恐山灵解笑人。
咏物,哀伤#想家,柳絮,非花还似落花飞，飘泊天涯竟不归。远道绵绵愁荡子，游丝剪剪上春衣。离亭藉草重裀软，小雨沾泥积翠微。轻薄才人争比拟，谢娘风调见应稀。
思乡,喜悦#想家,其七十二 ①疏受,岂如吾父子，归老故乡身。一听知足诲，欣然从大人。
田园#悼亡,哀伤#流泪#失意#想家,哭程稻村太守四首 其一,潦倒天涯百病身，更堪末路失交亲。不知白发今谁主，先为苍生哭此人。江上烟波添惨淡，道旁父老话酸辛。遂初竟负平生愿，猿鹤山中定怆神。
思乡,哀伤#愁绪#想家,见雁,寒衣九月授他乡，遂见征鸿序一行。秋色未深先避雪，边声忽到又随霜。曾愁天路罹矰缴，只想中原食稻粱。汉使不归书不系，至今塞有客沾裳。
田园,流泪#想家,雪晴早发杜生村至李家口三首 其一,指直难抽袜系纤，仆夫汤沐已晨严。冰生欲助须如猬，气出堪憎笑似盐。一径鸦叉迷古埭，万条鹅管插荒檐。关河冻合酸风击，髣髴沙场射镝尖。
山水,喜悦#想家,登东山,为爱东山一登眺，谢公游处事多违。奕棋人去亭空在，洗屐池閒草自辉。明月每依江水落，白云时逐野僧归。风流千古悲陈迹，独倚高楼送夕晖。
怀人,失意#想家,广陵道中夜行有怀故园诸友,潮落空江月满洲，夜凉沙际淡萤流。人家远近迷烟树，灯火微茫映客舟。露下蒹葭欹岸夕，风惊络纬野篱秋。天涯聚散相知少，惆怅蓬窗忆旧游。
咏物,哀伤#失意,雨,忽忽忘年老，悠悠负日长。小诗妨学道，微雨好烧香。檐鹊移时立，庭梧满意凉。此身南复北，彷佛是它乡。
怀人,哀伤#流泪#失意#思念,萧山寄怀李大越缦,忽忽已成三月别，故人道尔苦吟诗。伤时涕泪狂犹昔，倚树光阴病傥支。下噀有田供著述，上春多雨足相思。商量载酒湖南路，擘脯弹筝定几时。
战争,恐惧#惊讶,从军行二首 其一,弭节结徒侣，速征赴龙城。单于近突围，烽燧屡夜惊。长弓挽满月，剑华霜雪明。远道百草殒，峭觉寒风生。风寒欲砭肌，争奈裘袄轻。回首家不见，候雁空中鸣。笳奏遝以哀，肃肃趣严程。寄语塞外胡，拥骑休横行。
思乡,愁绪#想家,秋城闻雁,海国凉秋白雁声，行人一骑发边城。故乡闻此肠堪断，况复今朝在客情。
思乡,愁绪#想家,滁阳驿,群山绕滁州，城郭带林壑。岂惟居人稠，遂使游子乐。苜蓿青满野，羊马盛幽朔。固知英雄主，四方归大略。回视清流关，往事殊可薄。新花寒未开，细雪春犹落。且持一斗酒，独与故人酌。
山水,流泪#恐惧,观青田石门洞天瀑布夜宿洞口,午发栝州外，夕歇石门阴。春流出双阙，暮色隐高岑。孤峰新绿聚，危彴杂花沉。路转境屡变，岩回情愈深。飞流冒天半，喷瀑压平林。时有回风来，激此奔泉音。凉声乍洒淅，素影何萧森。冰丝暗扑面，珠尘湿沾襟。仙都自清閟，过客屡幽寻。讵可涤尘鞅，聊将清道心。秉烛出洞口，舣舟眠水浔。梦残山月晓，松顶鸣胎禽。
思乡,哀伤#愁绪#想家,寄王校书止仲,他乡每忆故乡云，此日还山又忆君。菊老岂堪秋后采，猿啼犹似客中闻。风帆渔艇行无次，野水寒烟去莫分。不是题诗不相寄，孤鸿也自念离群。
怀人,孤独#流泪#想家,寄朱峨眉方庵兼怀蒋修撰虎臣（蒋时卧病峨眉伏虎寺）,绝域相逢感鬓华，几行清泪落悲笳。愁中巫峡暮云合，望里峨眉秋月斜。方丈一灯谁问疾，孤帆万里客还家。故人咫尺不相见，梦绕平羌江水涯。
战争,哀伤#想家,其二,谁家捣练下鸣机，叹息萦砧又挂衣。山下蘼芜伤北望，朔方边马想南归。青青浥露临关尽，白白侵沙出塞微。闻道五原烽火急，战场几处傍磷飞。
咏物,流泪#失意#想家,杜鹃,终日欲归去，蹉跎空岁华。只知催客泪，何处是君家。寄子他巢稳，颁春故国赊。林梢啼不尽，流恨入山花。
思乡,哀伤#愁绪#想家,赠外子玉苍北上,挟策长安去，谁怜行路难。恐伤游子意，别泪不轻弹。
怀古,哀伤#想家,台城杂诗七首 其一,卜筑城隅久罢休，数椽忽得水西头。四围竹色缭寒碧，一径杉风留素秋。门外水天分棐几，天边桂子入帘钩。指踪尽得神仙客，更乞佳名为榜不。
田园,哀伤#怨恨,辋川集 柳浪,分行接绮树，倒影入清漪。不学御沟上，春风伤别离。
思乡,哀伤#愁绪#想家,九日登霍山 其一,此日登高会，他乡得胜游。丹崖一夜雨，碧树万山秋。落帽怀宁减，传杯语未休。看云归思渺，对景且迟留。
山水,愤怒#怨恨#想家,游曾无愠园可赋者十馀处其大莫如乐山次莫如沧洲画趣先课二古风 乐山,至静之体首归坤，自乾德外坤为尊，吾宗有志未敢言。至静之体次归艮，自坤德外艮为近，吾宗有志不容逊。磊隗胸中自□山，外观更具山之间。表里相融艮机关，彼万泪随吾屹立。堂中人与山为一，虽介于石不终日。无心聊与云俱出，傅岩沃雨商郊乾。林然蠢尔涵殊恩，老后闲身霁后云，?岈深处归根□。
思乡,哀伤#孤独#恐惧#想家,枝江县,上明城畔路，古亦号丹阳。忽忆故乡远，为添羁思长。秋阴沈大野，水气汩空荒。祇恐多歧误，孤舟接混茫。
思乡,哀伤#想家,己卯腊月七日解官离越十九日至家明年正月二日被命除秘书省校书郎卜以八日行书二十字,梅花照归眼，春色戒行装。君命不俟驾，安敢怀故乡。
思乡,孤独#失意,其二,矫矫云中鹄，忽忽晨南翔。连翩客游子，驾言逝何方。霜露日夜零，东路悠且长。意欲从子逝，我马玄以黄。徒思谅无益，欲置难遽忘。爱子千金躯，双亲在高堂。
思乡,哀伤#愁绪#想家,曾主政丙戌九月还湘丁亥三月复抵京诗约上巳同游,黄华丛里饯行旃，独系燕台思悄然。秋月衡云归梦绕，春风沂水故人旋。他乡共著游山屐，上巳同乘载酒船。身世百年几閒日，莫辞沈醉杏花天。
思乡,恐惧#惊讶#想家,寄乾叔次原韵,天涯踪迹别来疏，姜被生寒思有馀。至宝谁能怜楚璞，非才自合老庄樗。月明断雁惊孤影，水远双鱼滞素书。国恤方殷归未得，故园南望独踌躇。
思乡,孤独#流泪#失意#想家,万县,上峡又三日，前山知万州。日长欹枕过，年老读书愁。滩石嵌鼋背，人烟辨马头。晚天孤雁雨，重轸故园秋。
思乡,失意#想家,天目山,岧峣古道前，一上思茫然。废井存遗迹，残碑记往年。岩阴交草色，林薄起炊烟。南望乡关远，浮云何处边。
怀人,孤独#想家,寄远,日暮登楼强自歌，陌头杨柳望中多。思君书剑天涯客，三月春光有几何。
思乡,愁绪#想家,中秋有感,客里逢秋景，思乡倍怆神。依然今夜月，不见去年人。
思乡,愁绪#恐惧#想家,其二,车乘翘翘却顾频，从来道谊友朋真。犹留云住还游子，幸不尘污谢故人。阅历一番如梦醒，低徊两念是君亲。与翁共话升平乐，细草幽花满眼春。
思乡,哀伤#想家,对月怀闽中诸子,潞河今夜月，却望晋安城。少谷堂犹在，东峰花正明。旅愁存世故，乡梦逐人情。展转怀诸子，风沙吾独行。
思乡,愁绪#想家,妙高庵半山亭,宝所已在近，游子倦跻攀。努力上复上，安乐刹那间。
思乡,愁绪#孤独#流泪#想家,过关山 其一,牢落关山路，年来倦往还。长随流梗泛，有愧白云閒。亲远江天外，魂劳梦想间。泫然游子泪，挹尽复汍澜。
思乡,哀伤#孤独#想家,江夜,篷窗凭望渺无涯，日暮孤舟泊浅沙。几处清猿哀落木，满天寒露湿蒹葭。乡心恻恻天难晓，往事茫茫月欲斜。一自飘零江海上，不胜双鬓惜年华。
山水,哀伤#想家,游庐山涂中杂诗三首 其二,去去忘回远，行行迫腊天。江寒侵老泪，霜冷逼宵眠。客路虽经至，归涂尚过千。家山在台岳，南望几悠然。
思乡,哀伤#愁绪,其三,孤飞不能群，殊域不能亲。似彼客游子，悢悢愁苦辛。褰裳陟高冈，萦流见淮濆。逖矣豫章山，何况豫章人。瓜生蒙棘中，采棘伤瓜根。衿契远若近，缠绵自相因。涉江将何时，悽恻伤我神。
怀人,哀伤#孤独,春晚送瑕丘田少府还任因寄洛中镜上人,闻道还沂上，因声寄洛滨。别时花欲尽，归处酒应春。聚散同行客，悲欢属故人。少年追乐地，遥赠一沾巾。
悼亡,恐惧#惊讶#想家,哭杨椒山,郎官抗疏最知名，玉简霜毫海内惊。气作山河今即古，光齐日月死犹生。忠臣白骨千秋劲，烈妇红颜一旦倾。万里秖看迁客泪，朔风寒雪共吞声。
思乡,哀伤#愁绪#想家,羊城病中七夕,枕簟凉风入，他乡七夕秋。无朋问沽酒，独坐望牵牛。延想星河近，微吟风露收。兹宵病客梦，应傍故山楼。
思乡,哀伤#想家,九日悼梁同庵,吴山越水共茫茫，会尽因缘亦自伤。半榻寒灯风雨旧，一帘秋色梦魂长。故乡望断空千里，折柬开残但八行。旷劫不忘师弟子，只今无奈菊花香。
思乡,愁绪#想家,古道,古道列桑麻，槎枒老树斜。居人原土著，游子自天涯。石屋山神庙，花墙戍卒家。驱车看落日，林杪散烟霞。
思乡,愁绪#想家,除夜有感,此岁尽此夕，此夕不再得。大化何心去，流光长自惜。明日更明年，明年重可怜。花迷上林月，梦落楚江烟。相逢半游子，陆沉金门里。朝典苏季裘，暮乞侏儒米。千岁递相送，那能屡禁此。
思乡,愁绪#失意#想家,王令诒自闽归出示途中见寄二章次韵奉荅 其二 荅晚泊见怀,自携驴券出都城，草草装随短策横。失路归添游子泪，加餐书荷远人情。愁随越鸟方南向，懒趁边鸿又北征。不用苦教诗激楚，漫天风雨正秋声。
思乡,恐惧#惊讶#想家,临高,客子临高秋思生，碧山无际暮云横。但看八月草木落，未见中原尘坌清。流景暗徂人易老，故园何在梦频惊。尊中有物同谁尽，正要相看醉胆倾。
思乡,愁绪#想家,白莲堂,古木参天护碧池，青钱弱叶战涟漪。匆匆游子匆匆去，不见风清月冷时。
怀人,哀伤#思念,其十八 寄梅,红尘日日促香乾，欲赠相思行路难。知到陇头春已尽，祗应将作柳枝看。
怀人,想家#思念,忆伯兄,隙驹不肯驻，驶景感深情。两地俱岁暮，一心愁月明。相思及关塞，独立倚轩楹。有酒那堪把，芳樽徒自盈。
思乡,哀伤#愁绪#流泪#想家,早入清远峡（一作下桂江龙目滩）,传闻峡山好，旭日棹前沂。雨色摇丹嶂，泉声聒翠微。两岩天作带，万壑树披衣。秋菊迎霜序，春藤碍日辉。翳潭花似织，缘岭竹成围。寂历环沙浦，葱茏转石圻。露馀江未热，风落瘴初稀。猿饮排虚上，禽惊掠水飞。榜童夷唱合，樵女越吟归。良候斯为美，边愁自有违。谁言望乡国，流涕失芳菲。
思乡,哀伤#想家,冬至日铜壶阁落成,走遍人间行路难，异乡风物杂悲欢。三年北户梅边暖，万里西楼雪外寒。已办鬓霜供岁籥，仍拚髀肉了征鞍。故园云物知何似，试上东楼直北看。
思乡,哀伤#愁绪#想家,题小景山水,云山迢递树苍苍，春水微茫带野航。欲傍渔郎深隐去，武陵虽好是他乡。
怀人,孤独#思念,广陵感事怀张异度,江介烟霜入，孤舟悔泊时。违心不敢说，别汝益相思。世乱生为误，身贫病易欺。忧如衣未浣，何以寄将知。
思乡,哀伤#愁绪#想家,过郯城县步壁间韵①,问官古地鲁东旁，络绎轮蹄苦此乡。程促只因王事急，役疲总为驿途长。惟凭甘树垂阴茂，免使他乡笑鸟黄。圣主方殷民寞念，献图勿谓路茫茫。
战争#思乡,想家,征夫叹,漠北单于耽射猎，云中都护拥旌旄。征夫泪堕故乡远，戍角声悲寒月高。绝塞冰霜侵剑戟，阴山鬼火照蓬蒿。从来百战轻生死，独倚辕门感二毛。
思乡,愁绪#想家,其十四,江上秋高暑未归，照书犹有数萤飞。东风可是怜游子，不遣看天忆授衣。
思乡,哀伤#愁绪#想家,澉行 其一,春草满回塘，春流泛野航。山围吴猛院，潮没鲍郎场。鸡黍故人尽，莺花游子伤。归舟争落日，徙倚有高堂。
思乡,愁绪#想家,其二,此地忍言别，春风解送行。踟蹰游子意，郑重故人情。落日荒城迥，空山匹马轻。高歌洗兵马，古戍罢长征。
思乡,哀伤#想家,门有车马客行,门有车马客，乃是故乡士。昔别各壮颜，今见不相似。上堂叙情亲，拜跪出妻子。对案未能食，历历问桑梓。当时同游人，十有八九死。松柏长新坟，荆棘生故址。欢言方未终，悲感还复始。因思兴谢端，叹息不能止。
闺怨,哀伤#愁绪,春闺怨,春闺无人春日长，莺声恰恰啼垂杨。美人睡起倦梳洗，芳容娇褪梅花香。绿云鬅鬙钗半亸，蛾眉蹙处开愁锁。绣奁尘掩秋月辉，口脂红淡樱桃颗。玉笙何处吹伊凉，紫骝骄嘶隔粉墙。停针懒刺双鸳鸯，倚栏踌躇空断肠。守宫点腕红凝血，一寸芳心万愁结。宜男正开郎不归，东风满地梨花雪。
战争,孤独#怨恨,其二,关山今夜月，寥落远征人。塞上重圆缺，边头多苦辛。愿随冰雪影，一照绮罗春。中妇念离别，娥眉几度颦。
山水,哀伤#恐惧#惊讶,登云山寺,民瘼关心梦亦惊，小溪寅夜入高坪。青山未许留人醉，载道呻吟又促行。
思乡,失意#想家,初夏杂兴六首 其一,老子今朝不用扶，雨凉百病一时苏。扇题杜牧故园赋，屏对王维初雪图。把钓溪头蹋湍濑，煎茶林下置风炉。个中莫谓无同赏，逋客能从折简呼。
思乡,愁绪#想家,题米元晖画,我生正坐山水癖，展卷见山如蜜甜。古树含烟黑个个，远山落日见尖尖。险绝岂惟游子虑，清幽足慰老夫潜。行路望云情更切，不因小米故多添。
怀古#思乡,想家,咏史诗 李陵台,北入单于万里疆，五千兵败滞穷荒。英雄不伏蛮夷死，更筑高台望故乡。
思乡,愁绪#想家,唐主簿陟屺图,陟彼屺兮何所思，日眷眷兮心不夷。望雷阳兮不可见，返余辔兮首中逵。雷阳一发春无际，浩荡鲸波数千里。匹马天涯思故园，夫人堂上悲游子。子有园林瘴水滨，家人曾浣綵衣尘。槟榔花下红谖草，别后纷披几度春。自云薄宦沾微禄，梦飞不到雷阳曲。乞身归养应及时，莫比前人叹风木。
思乡,哀伤#愁绪#想家,雨楼有感,缥缈飞楼带夕阳，南湖秋色正苍茫。烟开兰桨鸳鸯冷，风度莲舟菡萏香。城堞无端悲远客，山川信美是他乡。忘机却羡河间鸟，日傍寒漪狎野航。
思乡,哀伤#愁绪#想家,拟古二首 其一,驱车出门阑，车行复迟迟。百草委霜露，凉风正凄其。天寒道路艰，问君将何之。驾言往宛洛，相从游侠儿。游子去万里，旋归竟何时。安得附飘风，致此殷勤辞。
怀人,哀伤#想家,雨夜怀友,不断檐前雨，无聊酒自斟。故人千里隔，秋思一镫深。山果经风落，阶蛩入夜吟。天涯同独寐，凄绝此时心。
思乡,愁绪#想家,其四,几处衡门飏酒旗，绿杨马系拂墙枝。遥怜游子飞征盖，深喜农夫唱野词。松有清音摇麈尾，石饶奇气立河湄。水田飞鹭思何妙，领略维摩七字诗。
思乡,哀伤#愁绪#想家,翠阴亭独坐寄莫俊德经历,抗俗支尘力不任，故园归卧遂初心。近山障雾还疑远，浅水涵天却讶深。有幸鸥盟君与我，无情鹤发古犹今。年来酷爱香山老，都把悠悠付醉吟。
田园,哀伤#孤独#怨恨,题钱德钧水村隐居图（事详本传）,不入山林不入城，孤舟容我寄浮生。年来与世殊相远，渐喜无人识姓名。
战争,愤怒#想家,塞上曲,战马闻笳鼓，横行出塞门。阵云凝陇黑，杀气入边昏。决策平胡虏，捐生报国恩。犹惭汉公主，万里嫁乌孙。
思乡,哀伤#愁绪#想家,春朝对雨怀省中旧游,山城看雨色，画省忆兰芳。春日京华远，江天离思长。疏花开独树，新水乱寒塘。游子今何去，闻莺祇自伤。
思乡,哀伤#愁绪#流泪#想家,寒食祝奠先慈,何处芳原问，伤心南望时。由来泉路感，重绕白云思。杯荐他乡酒，花开旧日枝。惟应归路近，洒泪滴松脂。
思乡#怀人,想家#思念,寄贺兰朋吉,往往东林下，花香似火焚。故园从小别，夜雨近秋闻。野菜连寒水，枯株簇古坟。泛舟同远客，寻寺入幽云。斜日扉多掩，荒田径细分。相思蝉几处，偶坐蝶成群。会宿曾论道，登高省议文。苦吟遥可想，边叶向纷纷。
思乡,哀伤#愁绪#孤独#想家,赠东海董樵四首 其一,东海留奇士，吟诗慕古狂。沈忧伤老眼，埋恨客他乡。一任柴桑酒，频沾薜荔裳。知君无限思，落月照横塘。
思乡,哀伤#愁绪#失意#想家,秋晚由香麓至虞山即景,惘惘辞家去，西风送短桡。碧山新过雨，红树晚归樵。短发经秋落，华年逐水消。他乡如可托，敢畏路迢遥。
思乡,哀伤#孤独#想家,丁未昏 其一,异乡芳草故乡情，闻道烟烽满旧京。林下岂无贤圣迹，城中唯有管弦声。水流云散成寥落，花笑莺啼做太平。今日已无荣辱念，此山深处寄浮生。
思乡,哀伤#愁绪#孤独#想家,十八滩舟行杂咏 其一,垂老仍为客，关河路转长。终朝依枕簟，三夏尽舟航。扣户词偏拙，离家梦自伤。荔枝应正熟，行役向他乡。
思乡,愁绪#想家,情诗,微阴翳阳景，清风飘我衣。游鱼潜绿水，翔鸟薄天飞。眇眇客行士，遥役不得归。始出严霜结，今来白露晞。游子叹黍离，处者歌式微。慷慨对嘉宾，悽怆内伤悲。
思乡,哀伤#想家,冬夜,繁阴扫无迹，庭雪尚馀光。屋背生寒月，林梢绡暗霜。昏瞳频废卷，悲泪易沾裳。却想故园夜，张灯宿草堂。
思乡,哀伤#孤独#怨恨#想家,与客问答二首 其一,门有万里客，颜面带风霜。左右佩双鞬，意气何杨杨。问客何州士，逝将之何方。客亦不顾云，但言开中堂。手持一书札，口口称故乡。长跪受书札，草字八九行。上言亲戚故，下言别离伤。
山水,喜悦#想家,游京城西山三首 其一,赏心多与宦情违，三载来游一日归。树下杯行殊草草，水边人去更依依。郊原却略青骢度，天水苍茫白鸟飞。回首青山应笑我，漫将尘土涴苔衣。
怀人,想家#思念,寄徐任①,乡园书久断，寒夜起归心。远路秦关外，啼猿剑树深。贫游年暗改，醉卧月空沈。几夕疏林下，相思废静吟。
思乡,喜悦#想家,其三,疏枝向月倚雕阑，粉色盈盈镜里丹。为忆故园春色早，愁时只作杏花看。
思乡,愁绪#想家,役行至槜李值亲故作,放舟穷越水，息驾见吴山。山近殊易即，室远竟难攀。徒以大夫守，怅兹游子颜。密亲载尊酒，晤面语乡关。叹逝岁不待，恩存泪已潸。春来芳草际，魂去白云閒。无劳猿献诮，会见鸿飞还。
战争,哀伤#想家,关山别意,莲叶未青时，沙头话别离。舟行期早发，日晏未曾移。迟回一何久，念我平生友。莫问去程遥，且尽杯中酒。君今往何处，万里长城路。路远人迹稀，黄云黯朝莫。陇阪历欹倾，双轮不暂停。时闻呜咽水，流作断肠声。驱车无少息，又度长芦北。八月雁南飞，天山草俱白。横笛在高楼，关山月里愁。离人听此曲，白尽少年头。
思乡#田园,愁绪#恐惧#惊讶#失意#想家#思念,暂憩北干村接得剡知勃安子搆天章昭华龙质并勃安令子书问怅然累日,避地怀终悔，还乡憩旧庐。三年游子痛，一纸故人书。道远谁须友，天涯尚念予。遥劄从谁寄，探怀看复惊。语多思宛转，感至记分明。闻道朱铨部，于今返上京。
思乡,愁绪#想家,夜泊吕城,何处汀洲晚，停桡信楫师。雨馀霞散绮，风静柳垂丝。野寺钟声后，夜潮人语时。劳劳游子意，陇笛不堪吹。
怀人,流泪#思念,箧中得调官时杨氏所寄书慨然追感,笑语无踪莫更寻，每怀平昔恨犹深。况看满幅相思字，曾诉幽闺独自心。因想音容如在目，不知涕泪已盈襟。恨销除是綵笺灭，弗比遗香苦易沉。
思乡#田园,哀伤#愁绪#想家,南归宿王村,长安居不易，匹马出南圻。远水兼云度，孤禽背日飞。江乡森战垒，村舍霭林霏。向夕暂投辔，魂销游子衣。
思乡,愁绪#想家,避地日本感赋,汉土西看白日昏，伤心胡虏据中原。衣冠谁有先朝制？东海翻然认故园。
思乡,哀伤#愁绪#想家,其二,塞草初黄夜有霜，秋空云净雁成行。几回啼醒他乡梦，嘹呖声中月满床。
思乡,哀伤#想家,题梅花画扇,春信江南早，凄然念故乡。忽看纨扇影，转忆寿阳妆。
思乡,孤独#想家,榕城春日,自从五月入江城，犹滞故园三日程。万里驱驰还是客，百年行止总浮生。夜来每系松楸梦，春到宁忘杨柳情。安得干戈不阻绝，归人搔首乐升平。
思乡,愁绪#想家,其四,层台缥缈郁青葱，大廓浮生又此中。岭外秋光还自好，天涯心事许谁同。峰文昼锁江皋雨，水响宵分松坞风。游子好游偏系缚，几回虚听客城钟。
田园,哀伤#怨恨,题云林子南村隐居图,高人卜筑避尘埃，山似莲花水面开。半昼犹眠疑是夜，推窗只许月明来。
思乡,哀伤#愁绪#想家,中秋同惟秦震卿集汝大草堂看月因怀惟起客吴,西风萧瑟叶初黄，入夜行歌过草堂。金粟散时天似水，玉绳低处月如霜。尊前竹色浮秋霭，槛外松阴度晚凉。遥望南飞有乌鹊，应怜游子滞他乡。
思乡,哀伤#想家,其二,岁晏百忧集，击节发商歌。商歌未终调，泪下如悬河。故乡渺何许，北斗高嵯峨。有家不可归，无家将奈何。
思乡,哀伤#愁绪#想家,重阳客中,愁里重阳近，他乡酒易酤。秋风诗鬓短，寒夜客灯孤。笋笠月穿破，荷衣霜打枯。有怀吟未就，端不为催租。
战争,流泪#怨恨,明妃,秦人彊盛时，百战无逡巡。汉氏失中策，清边烽燧频。丈夫不任事，女子去和亲。君王为置酒，单于来奉珍。朝辞汉宫月，暮随胡地尘。鞍马白沙暮，旃裘黄草春。人生在相合，不论越与秦。但取眼前好，莫言长苦辛。君看轻薄儿，何殊胡地人。
思乡,想家#思念,常山台署用韵,有客遥从剑浦来，故乡风景此徘徊。山田活水千家稻，梅雨清江两岸苔。蝉响未秋催暑去，榴花如火照人回。宦游廿载双蓬鬓，报国空惭袜线才。
思乡,哀伤#怨恨#想家,其十二 第十二拍,破瓶落井空永沈，故乡望断无归心。宁知远使问姓名，汉语泠泠传好音。梦魂几度到乡国，觉后翻成哀怨深。如今果是梦中事，喜过悲来情不任。
思乡,哀伤#孤独#想家,客黄山,自到黄山十馀日，终日饱饭只昏昏。谁家捣练不停杵，俗吏抱书长在门。天寒鸿雁满南国，岁晚梅花开故园。客里谩将诗慰藉，遣怀不用酒盈樽。
思乡,愁绪#想家,题龚泽山诗草,早岁声华过洛阳，才多玉尺未堪量。十年传食如轮转，一曲高歌笑铗长。阅世渐同秋意淡，思乡愈觉月痕凉。琴书入幕怜漂泊，閒买村醪洗侠肠。
思乡,孤独#想家,代鹤,我本海上鹤，偶逢江南客。感君一顾恩，同来洛阳陌。洛阳寡族类，皎皎唯两翼。貌是天与高，色非日浴白。主人诚可恋，其奈轩庭窄。饮啄杂鸡群，年深损标格。故乡渺何处，云水重重隔。谁念深笼中，七换摩天翮。
怀人,想家#思念,程石门觐毕归滇舟过江上以新篇见寄依韵奉答,虎拜新从鹓鹭班，云霄高躅未能攀。才来别浦风前棹，又隔寒溪雪后山。一代雄文传谕蜀，十年薄宦佐征蛮。相思况接瑶华赠，目极归鸿落照间。
思乡#田园,想家,避地村居十首 其十,草木中原尽，风烟太白高。何人回北辙，未忍卧东皋。浊水肥菱芡，秋霖罢桔槔。故园三亩宅，知已长蓬蒿。
怀人,失意#思念,林塘夏夕有怀同志,野树疏藤覆夕阴，半池残水夏凉深。相思护度空惆怅，林下何时再盍簪。
思乡,愁绪#想家,临川见新柳,不见江头三四日，桥边杨柳老金丝。岸南岸北往来渡，带雨带烟深浅枝。何处故乡牵梦想，两回他国见荣衰。汀州草色亦如此，愁杀远人人不知。
闺怨,哀伤#愁绪,其五十 吴记室均春怨,悠悠仓庚语，唤此帘栊曙。万象欣遇新，贱妾不改故。买愁榆荚钱，粘恨随杨絮。草信忘忧难，花疑合欢误。百种枕上心，千条梦中路。眼波写欲竭，眉峰解还聚。昨者玉关书，更移金河戍。玄冥彼方辞，青阳兹已暮。但睹朱成碧，未解鬒变素。对影欲有陈，冥然不相顾。
思乡,哀伤#愁绪#想家,除夕白门喜比玉携榼至寓舍同子将无际升父无我守岁伯敬复遣人饷酒（戊午）,经年不见意何如，且喜他乡共岁除。久客便应为地主，远游随处即吾庐。留人正惜春泥重，得酒何愁夜烛虚。此际慈帏最萧瑟，不禁欢罢一欷歔。
怀人,怨恨#思念,怀友,客路东西又晚秋，相思空上水边楼。嫌他新雁无情煞，不带书来只带愁。
战争,哀伤#惊讶,补史十忠诗（十首并序） 其十 四川制置使（珏）知重庆府张公,坤维拓提封，形胜古天府。血战五十秋，零落馀八柱。江南传箭急，谁暇此回顾。落日古渝城，杖钺乃甚武。天东甑虽堕，吾自强支拄。渡泸躬讨逆，归来战弥苦。萧条下夔门，机阱伏中路。咄咄快敌仇，谁欤掩抔土。哀哉关西雄，国亡犹不负。同时督军将，腰金插双虎。
思乡,愁绪#惊讶#想家,次韵知微无外石门相会,铁牛插翅快于鹘，石虎抬头惊倒人。笑把方山轻捩转，几多游子失关津。
闺怨,想家#思念,采莲曲二首（入邑志） 其一,绿鬓云鬟红玉颊，日日溪头弄舟楫。采莲采叶复采花，莲花莲叶何稠叠。万里关山君别妾。试问相思路几重，数尽莲花数莲叶。
思乡,哀伤#愁绪#流泪#失意#想家,又莫启瑶在坐因有感于乃侄承昊被虏未归,凄凄旅馆雨还风，潦倒一杯叹转蓬。玉宇云浮深浅处，鹊桥夜度有无中。望来暝色兼秋色，看破囊空亦累空。其奈相逢戎马日，他乡泽畔有哀鸿。
思乡,失意#想家,其二十五,筇枝来效小温存，片片犹沾宿雨痕。路不分明愁唤梦，酒无聊赖怕临轩。风萍靡靡馀流水，烟草萋萋感故园。尚有断香残粉在，何人剪纸一招魂。
思乡,哀伤#愁绪#想家,其十,秋风动百草，游子多惨颜。四顾白日堕，客行殊寡欢。悠悠思故乡，去去忽言旋。故乡非云乐，客行常自怜。欲归道无因，愿言托綵笺。桑榆易云晚，惜此华盛年。
思乡,孤独#想家,通州望海,狼山秋草满，鱼海暮云黄。日月相吞吐，乾坤自混茫。乘槎无汉使，鞭石有秦皇。万里扶桑客，何时返故乡。
战争,哀伤#流泪#怨恨,王昭君,拭泪新装束，朝来殿里辞。何堪辞诀日，却是见怜时。汉骑临关少，胡笳出塞迟。琵琶写哀怨，凄切转添悲。
悼亡,哀伤#孤独#恐惧,哭宋文渊 其一,清怀凛凛古人风，尚忆当年语意同。开口剑锋初论事，归林弱羽已伤弓。累朝因革襟怀内，四海悲欢指顾中。寂寞门阑感恩客，曾将顽质谢磨砻。
怀人,想家#思念,题扇寄李光载御史赴中台,松厅俨台署，肃肃秋霜寒。送君万里道，雕鹗上云端。纪纲贵扶植，名节由艰难。相思海月明，惜无双羽翰。
思乡,哀伤#想家,晓过灵石,晓色依微岭上横，望中云物转凄清。林收宿雾初通日，山挟回风尽入城。客路远随残月没，乡心半向早寒生。惊鸦满眼苍烟里，愁绝戍楼横吹声。
思乡,愁绪#想家,客游十载，竟无可述，年来寄迹虞山，时往来尚湖之滨，途中有感，赋此,游子客为家，妻孥不相顾。年年尚湖滨，行尽虞山路。夕阳明水村，沙岸摇烟树。山光扑面来，水势随船去。山水若有情，来往诚何故。踪迹溯鸿泥，可以浮生悟。秧歌起四野，众绿洗一雨。愿得买山钱，筑室此间住。遐哉葛天民，不为饥驱误。
思乡#咏物,想家,梅花,西湖无处访遗民，老树犹看照眼新。全胜百花因耐冷，才开一萼已知春。天清绝壑尘难到，水冻晴溪影更真。却忆故乡何水部，年年东阁为伤神。
田园,愁绪#流泪,泊黄村,云澹水涓涓，中天皎月悬。松梧依静渚，墟里上孤烟。宿桨轻鸥外，乡愁旅雁前。空江人语寂，对此未成眠。
战争,孤独#想家#思念,其三,寒拆伴秋砧，残星迥明灭。陟阶裒广埏，回飙迅枯札。铜龙玉漏沈，筹箭遥更掣。良人祗皇役，驱驾河梁雪。期逝胡不归，多恤心如结。飞鸿怅冀瞻，兰光照孤孑。郁我独处心，一日成三月。近闻王事殷，敌兵来仓猝。烽火戍烟红，于征岁三越。靡盬臣子心，勉旃事征伐。捷书报承明，妾心死亦歇。
思乡,怨恨#想家,秋日游冯氏废园,溪水环村舍，门迎杜若洲。清风三径晓，黄叶一庭秋。霜度征鸿远，墙吟促织幽。故园何处是，引起别离愁。
思乡,哀伤#愁绪#想家,苦寒,我行适南服，絺绤生微凉。山川倦游览，草木多陨黄。商飙一以至，莎鸡鸣我床。弭策且延伫，驹隙殊未遑。谁云瓯土燠，重纩无严装。坚冰既已合，宁独惊履霜。薄帷障虚馆，墐户鲜闭藏。中夜不成寐，揽衣起徬徨。游子倦行役，岁晏思故乡。虽复群动息，万籁增感伤。噭噭云中雁，天风吹枯桑。
思乡,愁绪#想家,和答庶吉士杨之宜就柬宗豫大学士士奇谕德及翰林诸同志 其一,西风露下碧漙漙，久别羁怀有万端。游子自惊乡梦远，慈闱应念客衣寒。云连南浦低回雁，木落空江涌浩澜。东阁故人如见忆，新诗还许寄来看。
山水,失意#想家,登北山,薄言出东郭，纵步陟北岭。油云冒崟崿，寒松杂修挺。林翳景若暝，溪回路犹引。崇基拟素志，澄渊鉴清影。遵险既易常，临深亦逾谨。朋游并登眺，妙趣心独领。寄想烟霞滨，超然欲归隐。
田园,哀伤#孤独#流泪,次东卿韵挽北村秋官五首 其一,昔我师事公，公以我为友。长安车马地，相从十年久。如何永潜翳，冥卧西山亩。敢谓涕无从，离离满衣袖。
思乡,哀伤#愁绪#想家,和吴允兆秋草诗十二首 其十,岁岁他乡滞客星，秋深野蔓匝虚庭。悲风卷箨征衣薄，寒雨鸣条旅梦醒。秀色正宜迷晓蝶，枯茎何意化流萤。物华代谢光阴速，帘外蛩声不忍听。
思乡,哀伤#想家,歌风台,黄屋初乘入故乡，悲风曾此醉壶觞。固知有国因三杰，复恐无人守四方。丰沛到今何寂寞，风云终古自飞扬。荒台独上追陈迹，空见残碑傍夕阳。
战争,哀伤#想家,拟古,别君出郭门，回首万里遥。征马复驰驱，山高路岧峣。水流下溟海，月出上青霄。月光照海波，我行魂独消。天寒关塞远，日落村墟晚。悠悠音信断，鸿雁自悽惋。中心抱贞素，匪石不可转。昊天信明旦，胡能事游衍。
思乡,愁绪#想家,詶坊州王司马与阎正字对雪见赠,游子东南来，自宛适京国。飘然无心云，倏忽复西北。访戴昔未偶，寻嵇此相得。愁颜发新欢，终宴叙前识。阎公汉庭旧，沈郁富才力。价重铜龙楼，声高重门侧。宁期此相遇，华馆陪游息。积雪明远峰，寒城锁春色。主人苍生望，假我青云翼。风水如见资，投竿佐皇极。
怀人,恐惧#想家,偶得寒疾一汗而愈寄伯瞻,此身本与两仪齐，造化谁云是小儿。必有事焉元自欠，罔之生也竟何为。华陀自古真难遇，邹浩从今不用悲。却恐故人疏太甚，枯梅无复长新枝。
山水,愁绪#想家,游景德寺贻黄文中,此地登临惯，伤心万里思。江云愁北望，越树指南陲。古寺开元迹，长廊景德碑。每因黄叔度，日暮醉归迟。
思乡,愁绪#想家,三月三日临江官署褉饮二首 其一,临江官阁启江濆，上已衔杯对夕曛。才子风流吟丽日，使君高兴入青云。沿流疑泛桃花下，满署争传蕙草熏。舞柘偶然来捧剑，披茅无处不湔裙。诸公洛下随王宰，千载兰亭想右军。独惜暮春游子泪，每从佳节倍纷纷。
思乡,失意#想家,七夕查莲坡招同英司马梦堂吴东壁陈对沤集南埼草堂以荷净纳凉时分韵得荷字,羁怀不可释，惮暑期烟萝。嘉招惬心素，南郭寻行窝。修梁百步馀，沽水通小波。丝杨尽踠地，弥望菱与荷。客来冷香中，遥吹销烦痾。林蝉无辍响，秋思亦已多。坐中半故乡，佳节感蹉跎。颓阳飞鸟外，新月层城阿。情话尊未竭，归轩指斜河。
怀人,想家#思念,立秋夜溪闻笛有怀程孺文,相思意不尽，迢递且登楼。玉笛梅花夜，银床梧叶秋。开帘片月上，傍水一萤流。今日萧条色，怜君万里游。
思乡,哀伤#愁绪#想家,灵宝县西侧津①,碧溪潋潋流残阳，晴沙两两眠鸳鸯。柳花无赖苦多暇，蛱蝶有情长自忙。千里宦游成底事，每年风景是他乡。高歌一曲垂鞭去，尽日无人识楚狂。
怀人,失意#想家,孟君别后相续寄书作此酬之,多病怯烦暑，短才忧近职。跂足北窗风，遥怀浩无极。故人易成别，诗句空相忆。尺素寄天涯，淦江秋水色。
田园,流泪#怨恨#失意#想家,桂阳西州晚泊古桥村住（一作主）人,洛阳别离久，江上心可得。惆怅增暮情，潇湘复秋色。故山隔何处，落日羡归翼。沧海空自流，白鸥不相识。悲蛬满荆渚，辍棹徒沾臆。行客念寒衣，主人愁夜织。帝乡片云去，遥寄千里忆。南路随天长，征帆杳无极。
思乡,愁绪#想家,客窗晓坐兼怀包横山,晓窗愁独坐，寒气逼轻衫。人静花初落，烟深竹半芟。乡心云外鸟，客梦雨中帆。知己东山卧，凭谁寄一函。
山水,哀伤#想家,游白鹤山,草树烟云满眼秋，长河横岭共悠悠。觅归未得登临怯，与世相违俯仰愁。万里音书无过雁，百年心事倚危楼。西风早晚催征驭，却向青衣江上游。
思乡,哀伤#愁绪#想家,其二 荣木轩,林木一何荣，轩居一何敞。山空白云散，游子发孤想。已感霜鸟啼，复直秋声响。无使心伤悲，遂歇邱中赏。
思乡,喜悦#失意#想家,其二,羡君乐事故园新，问字谈经大有人。此日众中推折角，他年殿上侍重茵。疗饥字少怜予陋，劝学言温鉴尔真。自忖未材终放弃，江潭瓠落寄吟身。
思乡,愁绪#想家,其三,依依远归棹，几日过湘沅。爆竹隔山驿，门符临岸村。慈亲念游子，儿女话乡园。八口分三处，此情谁共论。
思乡,哀伤#想家,秋夜行,八月九月啼寒螀，十月北风天雨霜。客游无聊思故乡，乡书不来空断肠。鸿飞何为满夕阳，举头揽取明月光。置我堂上方天床，满酌玉杯碧淋浪。唤取姮娥来共尝，人间欢乐寿命长，不须辛苦老桂傍。
田园,流泪#想家,春深闲居,长日惬幽栖，轩窗面小溪。云开徐自敛，鸟歇又重啼。爱水频垂钓，看花偶一题。坐怜春已暮，望里绿阴齐。
思乡,哀伤#愁绪#孤独#流泪#想家,德州中秋同姑苏徐觉予西湖张克壮对月,酒伴他乡亦未稀，开樽得月共相依。程途过半方知远，秋色平分倍觉辉。醉里顿忘身是客，醒来惟有露沾衣。独嫌夜静南枝鹊，不逐游人向北飞。
思乡,哀伤#想家,秋兴，四叠前韵,橙子初肥橘满林，武昌杨柳独森森。蓬蒿遍地横征骨，风雨漫天接晓阴。龙虎预知天子气，莼鲈忽起故园心。寒衣未到寒先到，凄绝城头一夜砧。
思乡,愁绪#失意#想家,重晤朱碧梧话旧因怀张嘉会,离居忽半载，今喜复相亲。共听窗前雨，因怀斗酒人。飘零三晋远，落拓一身贫。聚首知何日，空伤游子神。
思乡#田园,哀伤#愁绪#想家,杜茶村见过,芦荻晚苍苍，烟岚在下方。兰舟维此际，萍迹任他乡。风浪矶前大，僧衣世外长。艰辛今夕会，江海意难忘。
怀古,喜悦#失意#想家,姑苏怀古,山围长郭水临门，想见当时胜事繁。草木枯荣归晓露，市朝迁变问高原。几年已泄夫差恨，终古难招伍相魂。顾我閒游云水伴，短筇何事立黄昏。
送别,孤独#想家,峡口送友人,峡口花飞欲尽春，天涯去住泪沾巾。来时万里同为客，今日翻成送故人。
思乡,哀伤#恐惧#惊讶#想家,关山月,刁斗夜偏惊，关山月正晴。那堪元塞影，遥共故园明。泠浸剸犀剑，光翻翼虎营。愁闻笳吹起，并是断肠声。
思乡,愁绪#想家,晦日同苗员外游曲江,晦日同携手，临流一望春。可怜杨柳陌，愁杀故乡人。
田园,怨恨#失意,春日江村 其一,时候花先觉，阴晴鸟自知。登山嫌避客，得句乐呼儿。蔓草披香径，垂杨覆浅漪。美人期未至，江月几盈亏。
思乡,哀伤#愁绪#想家,姑苏旅舍夜雨,他乡今夕雨，漂泊暂停桡。不滴无愁地，偏闻少睡宵。风传街柝冷，云湿寺钟遥。多谢残灯火，留人乌鹊桥。
思乡,哀伤#愁绪#想家,除夕舟至邕州饮诸叔弟,江城背水映斜阳，入夜千门列炬光。三月邮程催去岁，一年春色滞他乡。归心自隔师雄梦，下粤谁持陆贾装。柏酒倘辞今夕醉，尊前空负竹林狂。
田园,恐惧#惊讶#想家,和虞仲逸初夏怀黄岩村居,几曲江村雨外明，钓矶渔屋入新晴。参天乔木浅深绿，盖水圆荷先后生。归梦每烦春鸟唤，故林可忍晓猿惊。功成共祖东门道，不负溪山旧主盟。
思乡,恐惧#想家,潘东溪都阃惠暖床,老去真成有发僧，禅床四大续传灯。使君高谊来今雨，旅客乡心履薄冰。寒榻中宵分未照，小楼两度记同登。交情却胜潘杨穆，孤枕长吟载寝兴。
闺怨,哀伤#想家,望夫石 其一,山头日日望郎归，江水悠悠信息稀。若使一年能一见，便从天上作支机。
思乡,愁绪#想家,秋夜不寐寄崔温进士,愁多难得寐，展转读书床。不是旅人病，岂知秋夜长。归乡凭远梦，无梦更思乡。枕上移窗月，分明是泪光。
思乡#怀人,哀伤#愁绪#想家#思念,寄晁以道,江东野老羹莼丝，弗羡肉山酒为池。啖我故人吏未归，脚靴手板方苦饥。岂无盘飧置璧圭，我乏是物君非宜。近闻示病作居士，不似齐州称主司。岁恶无乃馋所为，自是不当食肉糜。书来中有七字诗，问讯劳苦开人眉。墨丸不减官隃麋，著书寂寞来孔时。我曹老矣善自持，莫拟狂瘦胜痴肥。他乡异县久别离，明月千里长相思。
思乡,愤怒#哀伤#孤独#流泪#想家,其二,野寺邻荒驿，孤坟出短垣。老怀难割爱，旧鬼亦烦冤。岁晚乡心迫，天高泪眼昏。哀歌不成调，为尔一招魂。
思乡,哀伤#想家,清风阁晚景,晚际閒将景物看，郡人休笑苦凭阑。远山露色知晨霁，素月笼光报夜寒。野烧顺风穿绝顶，渔舟随浪转长滩。故乡回首七百里，归去不辞行路难。
思乡,孤独#失意#想家#思念,题招隐寺,隐士遗尘在，高僧精舍开。地形临渚断，江势触山回。楚野花多思，南禽声例哀。殷勤最高顶，闲即望乡来。
田园,喜悦#想家,舟过会稽山下因系舟游近村迨暮乃归,六十齿发衰，岁月如逝波。秦王酒瓮边，知复几经过。欣然舍画楫，仄步扪青萝。一径入幽谷，四面闻樵歌。白云忽破碎，翠木相荡摩。潋潋春塘满，柳阴戏双鹅。浮生百忧中，此乐顾岂多。日暮吾其归，已恐烂斧柯。
思乡,哀伤#想家,其二,渺渺空江上，孤城起暮烟。艰难逢此日，烽火又经年。兴逐秋风起，愁随夜月悬。故乡千里隔，回首正凄然。
田园,孤独#恐惧,移居小白村 其一,野居无事洛之干，一杖逍遥任考槃。青玉映筐挑马齿，紫云摇壁斗鸡冠。客登秋阁生毛羽，山向诗人露肺肝。林静月明高唤酒，又听渔唱过前滩。
思乡,愁绪#想家,广铨北上书此训之,欧美辞家已十年，闻鸡更欲整先鞭。征途远涉愁风雨，世事何知有变迁。祖训能持期恪守，清芬无替继前贤。京华挟策怜游子，陇树燕云有梦牵。
思乡,愁绪#想家,其二,杜鹃何处血流殷，细逐溪声断续间。双袖数行游子泪，好凭流水到君山。
战争#思乡,想家,陇头水,万里胡沙阔，三秋陇水清。一从过绝塞，无复问归程。边马嘶寒月，胡笳乱柝声。不堪回首处，凄断望乡情。
思乡,流泪#想家,客中守岁（在柳家庄）,守岁尊无酒，思乡泪满巾。始知为客苦，不及在家贫。畏老偏惊节，防愁预恶春。故园今夜里，应念未归人。
怀人,愁绪#思念,浣溪纱 题约真蕉窗忆昔图,欲展卷心不自持。一回枨触一相思。夜来风雨尔应知。再世重逢空有愿，此恩待报更无期。小窗独坐忆年时。
思乡,哀伤#愁绪#孤独#想家,写怀十首录寄诸兄弟 其五,伯氏行年五十强，年年旅食客他乡。别来十载知无恙，姜被何时共客床。
战争,流泪#失意#想家,和荅董用之,将军死战血染衣，空山白骨鬼夜啼。洗兵政要及时雨，天祸未悔无云霓。卧龙不起主张汉，猎犬待烹侥倖齐。就中儒冠身多误，如坐矮屋头常低。敢将龙钟哀造物，但幸老大能扶犁。咄哉董生三寸舌，善谑不思为虐兮。人间回首忧患始，去之不速将噬脐。
思乡,哀伤#愁绪#想家,游子,游子何所之，上下山水中。泛滥不系舟，飘飖孤飞鸿。杨朱泣路歧，阮籍悲途穷。我志非此流，高吟属春风。
咏物,哀伤#孤独,咏竹,秋声十里离离影，正是风篁入望时。清节知无因热意，虚心岂有傲人姿。淇园翠锁烟三径，湘水青涵玉万枝。几度濡毫思细写，胸无成竹敢轻为。
田园,哀伤#想家,读吴梅村集,六朝金粉擅风流，射策东堂片玉收。事去不无江总恨，宦成薄有杜陵愁。凄凉法曲秦淮夜，慷慨悲歌易水秋。宝玦飘零红袖泣，几多哀艳为君留。
田园,哀伤#想家,渔村杂诗十首再和前韵 其一,晴空万里散馀霞，一叶渔舟稳似家。学道未能全寡欲，水边隙地亦栽花。
山水,哀伤#怨恨,游禅寂寺访隐居,官閒仍暇日，乘兴共寻芳。久雨山蹊润，新晴花气香。春偏藏古寺，水渐满閒塘。忽有隐居者，留人看海棠。
怀人,失意#思念,客中春望有怀永平毛教谕弘济西安何大使维翰,青山长不改，白发日偏多。客思迷芳草，年华逐逝波。旧交成契阔，往事亦蹉跎。西北关山远，相思奈若何。
思乡,哀伤#愁绪#想家,题菊赠鹓侄,南望家山无尽情，衰年一病死兼生。春风远道怜贤侄，夜雨他乡梦老兄。千载诗书存世业，几家忠信重乡评。从来明达安时命，珍重诸郎在矫轻。
思乡,愁绪#想家,用侄炜之山行韵,惜花急晨游，起坐旦未达。骑马去踏花，朝雨马蹄滑。落花委尘泥，花香在罗袜。猗兰觅馀春，牡丹迟未发。游子何时归，使我幽愤豁。目断回雁书，遥遥楚天阔。
思乡,哀伤#愁绪#孤独#想家,其五,居似鹪鹩巢一枝，意如倦翼怯高飞。尚怜身是他乡客，梦绕松楸赋式微。
怀人,想家#思念,怀高图南,刘叉一狂士，尚得韩愈知。君才百刘叉，知者果其谁。三随计吏贡，蹑履游京师。文章善变化，不以一律持。碧海涵万类，青天行四时。去年高唐别，河柳摇风枝。今年清明饮，高花见辛夷。兹来又几日，军檄忽四驰。尺书无处寄，相见果何期。白日斗龙蛇，黄尘笳鼓悲。春风独无忧，吹花发江湄。一杯送归雁，万里寄相思。
闺怨,孤独#思念,采莲曲送越中吴本中,越江芙蓉开若云，越中儿女红襦新。年年采莲江浦口，扁舟遥唱江南春。凝情倚棹送行客，折得芙蓉赠行色。南风吹作满袖香，令人别后长相忆。君心如花不污泥，亭亭洁立当清漪。花容不逐秋风老，知君交态无荣衰。人生百年几回别，莫惜芳菲为君折。芙蓉落尽秋江空，千里相思共明月。
思乡,愁绪#想家,其三 冈凤翔云,冈头晴翠拂云开，幻作丹山鸑鷟胎。五色宛从天上降，一灵真向薮中来。盛时川岳皆为瑞，奕代文章可比才。应是思乡还感旧，可能重上凤凰台。
思乡,愁绪#想家,自抚至袁连日雨霰风雪一首,穷腊天地闭，云气匝野垂。何况袁抚间，积潦盈路歧。寸晷拔寸步，一堠费一时。忽跌落深淖，有似鸟著?。寒日已西匿，游子方南驰。孤店渺烟际，僮马饥以羸。霏霏雪没骭，憯憯风裂肌。古人贵遗体，不肯临深危。儿行风雪中，慈母安得知。终当投绂去，重补南陔诗。
思乡,哀伤#愁绪#想家,武林寓楼与德尹夜话,迎面蛛丝落几番，每从远信报平安。各惊颜状他乡换，一落江湖戢影难。犵鸟蛮花天万里，朔云边雪路千盘。六年踪迹连床话，大似羌村梦夜阑。
思乡,哀伤#愁绪#流泪#失意#想家,读杜工部集,平生忠义不忘君，末路升沈付九原。千古神交真未泯，一时人事可重论。摩挲醉眼朝廷在，消息他乡弟妹存。独阅遗编堪堕泪，秋窗灯火雨昏昏。
思乡,哀伤#愁绪#想家,其二,一上离亭几度愁，十年尘梦叹沈浮。悠悠月笛山城夕，漠漠寒云江树秋。作客南来俱万里，送君北去独孤舟。他乡正有思归兴，况复征旌出石头。
思乡,哀伤#愁绪#恐惧#惊讶#想家,其八,不尽吟诗趣，徘徊欲二更。乱星浮酒瓮，孤月煮茶铛。此夜朋徒兴，他乡兄弟情。平生仗忠信，抚事不须惊。
思乡,愁绪#想家,望外信久不至,人去天涯远，鱼缄竟渺茫。春闺添怅望，旅舍谅安康。岂是音书少，知因道路长。遥思游子意，魂梦早还乡。
思乡,哀伤#愁绪#怨恨#想家,怀刘贡士孟恂,学馆相逢意有馀，青灯绿酒夜窗虚。眼看世事宜高枕，身在他乡念远书。落日暝归投树鸟，清潭时见避钩鱼。秋山若有苏樵地，拟结茅堂傍隐居。
思乡,哀伤#想家,莎鸡,悲思亦何苦，繁声咽未休。家庭残月曙，衰草故园秋。物化终归尽，年华迅若流。要当期子夜，相与和商讴。
怀古,想家#思念,苏武城,夜听胡笳鬓尽丝，暗看南雁忆归期。黄沙白草空明月，忍读河梁送别诗。
闺怨,哀伤#愁绪#怨恨#思念,闺怨,一自刘郎出剡溪，箫声长伴乳鸦啼。魂销秋水玉蝉翼，泪湿春风金袅蹄。别恨不禁杨柳外，相思只在杏花西。珠帘夜夜空明月，愁杀落红香满泥。
怀古,哀伤#孤独#想家,金州怀古,碧沙红树路茫茫，偶为传宣到异乡。方外求仙惭汉武，海东驱石陋秦王。连岩翡翠凝烟湿，绕郭玻璃漾日光。万里不知身是客，寸心常在五云傍。
思乡,哀伤#愁绪#想家,其五,一种学事业，亦来登选场。祇缘口义错，落第在他乡。
山水,恐惧#惊讶,游云盖寺,名山寺多占，此寺山尤名。妙云镇弥覆，层层结缦缨。日光昼微开，灿射黄金城。木老枝叶简，水长音韵清。五峰如绀莲，中有楼殿横。是必龙华宫，禅禅悟无生。一灯破群暗，众灯迭相明。纷空素葩坠，悲晚孤猿惊。予方困邅途，寓宿骨已轻。愿言永栖此，读尽宝藏经。顾盼适所适，了绝物外营。马秣仆亦饭，奈何催北征。
思乡,流泪#想家,寄青崿兄,我从故园来，兄自帝乡去。停棹淮水阴，欢晤一何遽。望望忽超远，脉脉不得语。入室茵帷尘，言笑竟谁与。况乃北堂悲，惨惨伤荼茹。鸡骨空支床，挥涕催百虑。伊馀嗟留滞，执戟惭非据。每忆连床夜，耿耿常至曙。四鸟元比翼，何由总飞翥。叹息先民言，三荆悦同处。
思乡,愁绪#想家,汉口,汉口清秋夜，云霞寒亦稀。新潮随月满，落叶带萤飞。白首难孤往，青山欲早归。凭谁报慈母，游子有寒衣。
思乡,失意#想家,其二,蹉跎身世苦无悰，开遍来禽兴转慵。璞玉无言宁自炫，蛾眉已老为谁容。馀光犹凿邻家壁，浪迹休嫌庑下舂。安得故园营十亩，一犁烟雨傍吴淞。
思乡,愁绪#想家,病起寓怀 其一,药裹方抛雪满簪，山房独坐昼沈沈。试尝腊蚁心先怯，欲扫松花力未禁。倚树閒看蝴蝶舞，思乡因听鹧鸪吟。兴来偶访邻翁去，桃李园林半绿阴。
咏物,哀伤#孤独,竹,原过初传简，张骞已拜侯。一丛枝更密，千亩节还修。乐向玄池奏，音从嶰谷求。离离芳实好，只许凤凰游。
怀古,哀伤#怨恨,三闾大夫,三闾一去湘山老，烟水悠悠痛古今。青史已书殷鉴在，词人劳咏楚江深。竹移低影潜贞节，月入中流洗恨心。再引离骚见微旨，肯教渔父会升沈。
思乡#田园,想家,田园杂兴（选六） 其一,十载飘零东复西，故园花木总成溪。归来但觉清贫好，有舌何曾肯示妻。
思乡,愁绪#想家,题信相寺黄筌画花竹,生成造化夺工夫，尽入黄家几画图。可惜春来误游子，攀花不落有还无。
思乡,怨恨#想家,其三,会合惜日短，别离愁夜长。人老爱吾庐，客归悲故乡。
思乡,哀伤#愁绪#孤独#想家,舟归,他乡淹滞客，廿载未言还。一夕闻潮信，心先到故山。家园即咫尺，父执在其间。复有忘年好，开尊一解颜。
思乡,愁绪#惊讶#想家,虎丘寺看妓人走马,骏马龙驹种，佳人燕子身。驰驱下夕坂，险绝太惊人。血是蹄间汗，香为鬓里尘。解鞍慵不语，游子替伤神。
思乡,哀伤#愁绪#想家#思念,赠熊士登,平生本多思，况复老逢春。今日梅花下，他乡值故人。
悼亡,流泪#想家,哭从子一鸣茂才,竹林无小阮，老泪独潸然。贫与生相守，愁从死暂捐。肆多赊酒券，囊少卖文钱。哭逝人皆有，啼饥更可怜。
思乡,愁绪#想家,和吴通守夜月思乡之作,海邦亦共月，何事忆荆扉。偶见如环景，能堪碎璧辉。羁心因自感，高咏觉声希。莫自思乡切，还看承诏归。
战争#思乡,想家,商丘道中,行藏真造次，南北道空长。万里今歧路，千家古战场。青磷照落日，白骨伴垂杨。残角孤城外，乡心正渺茫。
怀人,失意#思念,寄施以端,桃花点点山中雨，杨柳青青水面丝。春色恼人牵别恨，锦笺乘兴写相思。小窗鹦鹉呼春梦，芳树提壶促醉期。惆怅百年今已半，花前时复玉樽随。
怀人,想家#思念,寄情,欲寄相思满纸愁，鱼沉雁杳又还休。分明此去无多地，如在天涯无尽头。
思乡,哀伤#愁绪#想家,其三,日月成何事，元冥改素商。园林添冷落，道路一苍茫。雁失吴天信，蝉轻楚客裳。殷勤两携手，惜别在他乡。
怀人,哀伤#孤独,怀友,关西一羁旅，燕北苦孤吟。梦落沙楼月，魂消灞水心。思君无药力，念尔独情深。湖海孤舟夜，秋来风雨侵。
思乡,哀伤#想家,晓过高邮喜乡人迎饯,贺监南归酒正香，一斑才露鬓毛苍。最怜倾盖逢知己，曾敢扬眉过故乡。风约冻云开野色，月兼晴雪动湖光。旧时亲友多零落，长是教人忆断肠。
思乡,恐惧#惊讶#想家,其二,故园微路绕江干，常记开时偪岁寒。万里临风惊老眼，却疑还是雾中看。
思乡,愁绪#想家,晚港,晚港桥边柳，枝枝压雪斜。兼风时有态，带月影全遮。古渡空流水，寒林乱点鸦。蹇驴吟对汝，愁杀故园花。
怀人,失意#想家#思念,归舟寄戴经明太守京中,晨出燕市门，暮宿滹沱水。相思谁谓尔，一别成万里。苏季远辞秦，周南留太史。荣枯有是非，所嗟日月驶。弭棹重翘首，双阙徒纚纚。纚纚亦何为，行云邈难追。彼美都人士，粲粲扬春姿。黄金与白璧，结客甘如饴。失意一杯酒，邱山遂可移。君身大瓠种，岂为尘网羁。淮阳纵卧理，无乃积薪嗤。愿子自爱惜，去矣从此辞。
怀人,喜悦#思念,月夜怀素翁,南海沧波远，东山宿雾深。清秋连夜月，吾道百年心。勿药闻新报，无弦对古琴。相思不相见，青壁一千寻。
思乡,哀伤#愁绪#想家,隘头山,杖策跻绝壁，徒步穿远林。木叶泫清露，晓气光沈沈。白云拥涧谷，浩若沧溟深。数峰出青翠，秀色倩人心。间关林中鸟，和音奏鸣琴。芬菲道傍花，芳香袭幽襟。适意岂不乐，但恐岁月侵。越此即他乡，矫首空长吟。
思乡,想家#思念,秋夜,虫鸣秋夜永，木落众山秋。客馆一窗月，故乡千里愁。不才深自省，何术为身谋。慈母遥相忆，应添雪满头。
思乡,喜悦#流泪#想家,杜鹃花,泪血盈盈欲寄谁，一山红雨向人吹。乡心正在花开日，莫更三更听子规。
思乡,恐惧#失意#想家,秋杪重至王家营次杨次也壁间韵,十日征程滞故乡，大河西北又严装。千家转徙留三户，万柳荣枯在一霜。断岸无桥频待渡，涸沙有犊尚犁荒。惊心八月归舟路，夜下萑苻百里黄。
思乡,哀伤#愁绪#失意#想家,七月望日避地省坑存思庵留题时章林出白石可为水晶有旨差路县官同金玉提举差夫取凿又宿兵守之吏卒旁午指予为上户求鸡羊酒米油铁无以应其求且不堪其屡也来避于此予念自丁丑之乱至此凡三避矣僧旧屋更新怅然有感因赋之,去家无十里，过岭即他乡。避地身三到，伤时泪数行。高檐齐古树，新屋背斜阳。我欲相邻住，青山志未偿。
怀人,失意#思念,怀袁京兆文谷,春风曾忆倚琼枝，回首分携在路岐。每见停云添怅望，几回明月寄相思。栖迟自笑冯唐老，萧瑟谁堪宋玉悲。何日相逢邵公饮，高谈碣石尽襟期。
思乡,愁绪#想家,独坐偶吟（三首录二） 其一,不断乡心梦里牵，今朝真个赋归田。扬州骑鹤谈何易，张翰尝鲈福已全。清白依然还故我，艰难犹复说从前。旁观属望殷勤甚，似惜收场早十年。
思乡,哀伤#想家,霜降日承卢达章郑宗先卢启祥见过得尊字,十载归来隐故园，交游频得话寒暄。披襟漫尔情何极，往事凄其舌尚存。竹杖随缘丘壑胜，貂裘无那雪霜繁。明朝白社枌榆会，好向高台更一尊。
思乡,愁绪#想家,其六,迟迟游子舟，点点波心雨。沿流入回溪，坐当秋竹舞。
思乡,哀伤#愁绪#想家,九日,醉来风帽半欹斜，几度他乡对菊花。最苦酒徒星散后，见人儿女倍思家。
思乡,哀伤#愁绪#想家,次赵莼湖饱看风雨楼韵,江山高处据胡床，豪气如虹贯野塘。且去已知元亮醉，兴来非是次公狂。满天风雨供吟眺，一幅潇湘不卷藏。听得鸡鸣还待旦，莼羹虽美在他乡。
思乡,愁绪#想家,后塍中街巷先君寄庐晚眺和鲤南四弟,暑雨不知处，山光澄夕凉。烟萝摇月碎，云树际天苍。灯火夏虫急，粳苗春酒香。频年送游子，闾巷莫相忘。
思乡,哀伤#愁绪#孤独#怨恨#想家,其二,烽火移家各一方，他乡翻觉胜家乡。昔年奔走同辛苦，此日亲朋半死亡。孰肯预为身后计，那堪回忆少年场。繁华历尽风情减，况复苍苍两鬓霜。
思乡,哀伤#想家,江行晚望,江花江草日萋萋，楚客情伤望欲迷。朔吹浪高荆渚北，乡心日落洞庭西。山荒独木哀猿叫，天暗平芜去鸟低。湘浦荪荃无限思，不堪丛竹鹧鸪啼。
思乡,愁绪#想家,游子,游子喜乡远，非吾忆归庐。谁知奔他山，自欲早旋车。朝赏暮已足，图归愿无馀。当期附鹏翼，未偶方踌躇。
田园,哀伤#孤独,初夏过田家,茅檐鸟雀喜，麦熟及初夏。村树交浓阴，田翁意间暇。举头见客至，欢笑起相迓。翁言日无事，兹乃灌园罢。豆棚簇紫花，离离瓜满架。老夫亦何希，对此足晨夜。来牟幸有秋，西成卜禾稼。官租得早输，邻里免惊讶。君从何处来，愿得就蜗舍。茗叶诚有余，春醪不劳借。粗野蒙见原，竟夕谈桑柘。
田园,愤怒#哀伤#想家,伤田家,低田水深愁没稻，高陇地乾多稗草。地势由来苦不平，农家辛苦何时了。低田车水出下塘，高陇翻江朝夕忙。秋来雨多禾耳黑，县吏索租催上仓。东家借米依程限，剜却心头医得眼。宁教借米倍还人，莫遣打门官吏瞋。
思乡,哀伤#想家,浣溪沙 其三,紫陌吹箫唱卖饧。江南春色可怜生。杏花寒食雨清明。芳径倦飞三月絮，绮窗愁听一声莺。断肠心事故园情。
思乡,哀伤#想家,其二,蓬转应难定，羁栖复若何。困来悲失马，妒在敢扬蛾。旅思丹枫剧，乡心白雁多。长风吹晓漏，不寐彻行窝。
悼亡,流泪#思念,哭稚修博士,斗色俄看散楚墟，青袍犹忆上公车。十年风雪淹行卷，万死乾坤逐谤书。冠挂尚留神武恨，壁空谁问茂陵居。相思忍诵招魂曲，满目陈编涕泪馀。
思乡,愁绪#流泪#想家,寄怀邹太湖逸人,天涯含泪染征尘，丧事连悲万里身。几岁山居应惜老，三秋田税更忧贫。独安蓬荜悬游子，每见亭台易主人。翠壁放歌林屋晓，黄柑酿酒洞庭春。花间杖屦閒无客，湖上风涛暗有神。旧侣总非丘陇隔，自看月影倒纶巾。
思乡,孤独#想家,其二,月色高林坐夜沉，此时何限故园心。山中古洞阴萝合，江上孤舟春水深。百战自知非旧学，三驱犹愧失前禽。归期久负云门伴，独向幽溪雪后寻。
战争,恐惧#惊讶,鲍参军（戎言）,家世?部曲，少小长幽并。惯闻豪侠节，耻预市井名。边秋北马肥，戎帐入龙城。候骑速如飞，一军振且惊。揽弓引鸣铗，行行遂徂征。日落长风起，愁阴千里生。天时正怼怒，意气亦自盈。左驱鲜卑垒，右逐单于营。还师报天子，受爵过秦京。开宴列邸舍，交欢竞公卿。一旦收奇绩，千载扬英声。
战争,喜悦#想家,其二,岁向愁中尽，无家又一年。庭闱兵气外，妻子战场边。介马驰空返，弯弓射不前。将军应踊跃，寇壁不曾坚。
思乡,愁绪#想家,潘生南归限韵 其一,秋云夹日雨??，游子将归辔重衔。别曲慢调新绿绮，征衣还著旧青衫。亭回通潞看题壁，家近前溪认落帆。若赋閒居肯相寄，雁鸿千里不须缄。
思乡,愁绪#流泪#失意#想家,其三,累累城上星，河汉流清光。耿耿不能寐，寤言起彷徨。彷徨立中庭，辽辽夜未央。白云涂我衣，北风吹我裳。还坐顾四壁，兰灯一何明。缄书寄远道，涕泣下纵横。倦鸟无故林，游子无故乡。驱车出门去，徒侣相扶将。
思乡,愁绪#想家,过永丰题,落日洲渚明，水石鸣滩声。临眺一何乐，共此人境清。游子未忘情，亦复小诗成。东风波粼粼，为我吹酒醒。
山水,孤独#怨恨,游枫桥寺,吴王旧迹水烟移，几度孤舟此别离。今日来游故人尽，稻花风里乱蝉悲。
思乡,愁绪#孤独#想家,寄郑子载,风尘满天地，游子行未央。春华如昨日，亭皋忽零霜。陨箨随飞蓬，晨飙吹素商。莽莽层阴结，白曜暧无光。荟蔚乱蓁荆，项领瞻四方。朅来何所骋，浮云望故乡。大丙万里驱，规步徒凉凉。孔翠犹徘徊，朱凤已高翔。
怀人,怨恨#失意,寄李叔飞见振叔云叔飞尝见访不遇,难逢易别景如梭，恋恋思君可奈何。烦舍朱黄曲寻访，偶穿城市直经过。簪朋恨阻陪吟啸，文会知难听琢磨。何处恰如长对面，遇心无事便高歌。
思乡,愁绪#想家,九日同载园刺史瑕邱登高,名胜檀弓旧，登临戏马同。飞楼横木杪，寒菊艳霜丛。命酒风吹帽，思乡雁叫空。即看行东地，归骑莫匆匆。
怀人,失意#思念,寄周存诚,百花寺里曾相问，报道携琴正出游。惆怅不知何日会，蹉跎又是两星周。黄芦白雁官洲月，古木寒藤玉笥秋。两地相思千叠意，不堪吟倚夕阳楼。
思乡,哀伤#愁绪#想家,寄诸弟,九年任奔走，一饱费经营。此日穷居意，他乡独往情。相忧只有病，所至但论兵。尚喜吾诸弟，形模远胜兄。
思乡,愁绪#流泪#想家,其十八 客从远方来,故人渺天末，遗我一尺书。书中复何言，但言久离居。当时游子衣，貂裘敝无馀。去日犹少壮，今已毛发疏。卷书不能读，陨涕沾衣裾。
咏物,怨恨#想家,杨花,只道垂杨管别离，杨花一去不思归。浮踪浪迹无拘束，飞到蛛丝也不飞。
思乡,愁绪#想家,其三,妇挼草汁浴蚕子，婢炙松明治枲麻。东阡西陌要耕麦，如何游子不思家。
思乡,愁绪#失意#想家,默坐,厌调鞍马佩金壶，默坐空窗气晏如。已觉胸襟忘得丧，那知花草就荣枯。弦何庸绝琴宁有，声未曾销尘本无。此语倘教游子听，料应诮我一何愚。
思乡,愁绪#想家,寄京中友人,寒风夜中起，游子朝作客。河流一尺冰，屋瓦三寸雪。人言今岁冷，连岁屡觉热。何事古江南，翻为今塞北。君把如与鞦，触手冷于铁。此时山中人，覆絮败毛褐。欲寄寄莫由，此意共谁说。
怀人,孤独#恐惧#惊讶#思念,戊子新春日寄上谷诸旧游,故人底事久无书，塞徼天高雁影疏。寂历冰霜惊岁晚，芳菲风日又春初。几回常见百年内，千里相思一梦馀。却忆旧时诗社客，于今?倡复何如。
怀人,哀伤#想家#思念,和屈季恒写怀韵因以饯之,四十馀年吾道穷，一身南北又西东。家山杳杳徒劳梦，事业茫茫总付空。自谓此情唯吾有，岂知今日与君同。题诗不尽相思意，目送悠悠泛海篷。
思乡,哀伤#愁绪#想家,初春自玉山度岭,率土新王月，他乡有渭城。阶知蓂渐发，池梦草初生。去逐春宵雁，行听禁苑莺。鸡声催晓曙，立马更含情。
山水,失意#思念,游查山分韵得日字,雪后天象清，维时月初吉。三老山中居，杖藜乘兴出。总讶神仙流，衣冠兼散逸。叩我东家门，造我读书室。主人重留连，开尊叙真率。倾写间别怀，气谊等胶漆。送别河梁上，怅然若有失。快行莫迟迟，猛虎嘷落日。
悼亡,哀伤#愁绪#孤独#流泪#想家,哭卫尚书,画戟重门楚水阴，天涯欲暮共伤心。南荆双戟痕犹在，北斗孤魂望已深。莲花幕下悲风起，细柳营边晓月临。有路茫茫向谁问，感君空有泪沾襟。
咏物,流泪#想家,杨花,江北江南路欲迷，回风轻态更依稀。雨晴炀帝宫前见，春晚陶潜门外飞。惜别有情还傍马，恼人无力故沾衣。飘零切莫随流水，化作浮萍何处归。
思乡#咏物,哀伤#失意#想家,雁,八月悲风九月霜，蓼花红澹苇条黄。石头城下波摇影，星子湾西云间行。惊散渔家吹短笛，失群征戍锁残阳。故乡闻尔亦惆怅，何况扁舟非故乡。
怀人,哀伤#思念,郊居寄朝中知己,年来流水坏平田，客径穷愁自可怜。汀苇乱摇寒夜雨，沙鸥闲弄夕阳天。狂嫌浊酒难成醉，冷笑清诗不直钱。碧落故人知我否，几回相忆上渔船。
思乡,哀伤#愁绪#想家,简致中温其,世情何怪白头新，岂料穷途复友仁。一室他乡春笑客，半年行路雨欺人。辋川诗说王摩诘，谷口名闻郑子真。想是书机似图画，云峰矗矗水粼粼。
思乡,哀伤#愁绪#想家,其二,下榻他乡夕，论文尔转豪。风尘双逸足，湖海一绨袍。迹自罗浮远，名悬碣石高。无穷今昔意，且为醉香醪。
思乡,愁绪#想家,分韵得也字赠林生瑛充贡,冰霜戒元律，游子发中野。筵几惜离群，罍尊企倾写。庭柯覆喧鸟，场藿维征马。锡贡拟璆琳，光辉孰云舍。又渊穆奥典，璧水观儒雅。攀鳞尔所之，附骥吾衰也。滔滔岁华晚，积雪晨飞洒。行矣慎毋淹，长怀问津者。
思乡,哀伤#想家,陇头水二首 其一,奋衿结束事从行，只为边功轻故乡。行到陇头听陇水，一声呜咽一回肠。
思乡,恐惧#惊讶#想家,其四,岁暮忽不惬，曰归思更沉。遥知向阳萼，犹抱耐冬心。日暖飘寒蝶，霜高惊暮禽。好寻望乡处，健步一登临。
思乡,哀伤#想家,归至芙蓉沙,舟路苍茫数里烟，风吹秋思晚凄然。十年故国人空老，一夜乡心月可怜。下濑船从波底起，临崖灯向树头悬。孤芦自古容鸥鹭，怪得哀吟到水边。
思乡,哀伤#孤独#想家,赴元老刘园之集呈十二朝请十五推官二叔父兼呈元老邦式诸公,故乡等作异乡愁，常笑吾生不自谋。百日狂风春草草，十年归梦客悠悠。倦游情话陪诸父，老罢亲锄学故侯。得坎乘流两皆可，名亭应不用三休。
闺怨,愤怒#哀伤,采莲曲,家近城西绿水塘，荷花开落几悲伤。采莲遥寄阿郎去，妾抱苦心终为郎。
思乡,孤独#想家,香山寺流憩亭小酌逢张郑应季四文学邀宿华严洞余与诸子素昧平生酒酣兴发策蹇十里从之诘朝复抵碧云泉上,十里华严寺，重游不厌频。携尊三市客，击筑五陵人。野筱长封雪，池莲不受尘。故园沧海上，飞梦绕垂纶。
思乡,喜悦#想家,示儿子,父子扶携返故乡，欣然击壤咏陶唐。墓前自誓宁非隘，泽畔行吟未免狂。雨润北窗看洗竹，霜清南陌课剶桑。秋毫何者非君赐，回首修门敢遽忘。
思乡,愁绪#想家,来鹤楼次周北野韵,江上楼成记鹤来，鹤飞江外几徘徊。仙人不作临皋梦，游子新从洛下回。天末远风传嘹亮，竹间斜月见毰毸。何时重续城南会，高咏南飞送一杯。
思乡,喜悦#想家,雨后园中报陈树人广州,歇雨随云归，兴游乘日斜。人绝喧林鸟，风过乱渚荷。热甚天造凉，物乐园为家。水虫出复没，草树覆更遮。时形各流见，心意徒纷拿。讲习期已倦，知生微一涯。怆念故乡事，夺杀无时无。书辞独云乐，子语岂有他。悬灯照思颜，墙上生昔邪。
思乡,哀伤#想家,其二,举目无非执热场，特来此处就清凉。买山未结高人侣，对景翻生久客伤。采采芙蕖难涉水，青青荷芰可缝裳。烟霞有约空相待，矫首南天忆故乡。
思乡,愁绪#想家,古意,结发游三辅，垂老守一城。月皎天汉流，厌听横吹声。来时家平安，于今竟何如。中心徒徬徨，路远不得书。长河无波涛，日暮游子归。草深山雉鸣，水满野鸭飞。丘陇多新坟，其谁主蒸尝。折葵循野篱，煮饭解行囊。
怀人,想家#思念,作家信毕寄怀徐姊一律,南鸿好为报平安，三载相思欲见难。柳絮篇章才渐减，槐阴车马梦将阑。可怜驽马恋栈豆，不抵鲇鱼上竹竿。早晚抽簪向林下，同修净业老蒲团。
怀古#思乡,哀伤#想家,其三 咏史六首,千秋铜雀台，肠断西陵妓。谁念故园空，豆蔻含胎死。清漳自东流，粉黛愁难洗。分得馀香归，骄杀邯郸子。
思乡#怀人,哀伤#失意#想家,再由赤埭有怀曹梦得（庚午正月晦日赋）,江上颠风倒客樯，江豚舞浪卷浑黄。故人漂泊知何处，何日平安到故乡。野色苍茫春尚浅，梦魂惝恍夜仍长。可无百斛兵厨酝，此段离忧未易忘。
思乡,失意#想家,乙卯除夕,若为荒远极边陲，钲鼓喧喧感岁时。刻凤画花儿女喜，胶牙蓝尾故乡思。同生骨肉今存几，此后勋名已可知。无那更添商陆火，灰心霜鬓忆前诗。
思乡,愁绪#想家,除夕答秦京,孤城留翰墨，高咏豁心神。岁晚悲游子，官卑忆古人。鼓钟迎曙急，梅柳报春匀。愧作长安梦，衣冠拜紫宸。
思乡,愁绪#想家,其十八,夔万巴渠鸟路长，通秦连楚斗豺狼。天如有意屠边徼，我忍无情哭故乡。八口艰虞犹剑外，一身飘忽又陈仓。风诗已废哀重写，不是伤心古战场。
思乡#田园,想家,寒村,寒村晚喧静，何处吹长笛。楼上明月高，吹衣风淅淅。翻动败叶林，琅玕下空碧。极目望乡关，乡关暮云隔。顾影暂徘徊，仰羡双飞翼。
思乡,孤独#想家,其二,郡城南面山水深，依稀八面芙蓉岑。山中花气敛晴雨，春禽啼罢春云阴。云兮无心逐风起，片影孤飞过渠水。逶迤遥接城东楼，万里江湖望游子。桥梓坊前何日还，白发婆娑岁云晚。
思乡,哀伤#愁绪#想家,虔州看春,闹鼓沿街竞晓晨，仙幡綵仗引芒神。城头画角吹残雪，水面红楼占早春。弦管独喧歌舞处，绮罗争踏冶游尘。他乡乐事同杯酒，醉里还惊客思新。
思乡,愁绪#孤独#想家#思念,其二,瘦石寒花几度秋，十峰轩畔客淹留。鏖诗屡逐中原鹿，入世难驯大海鸥。杨柳关河游子泪，芙蓉旌旆美人愁。枫青月黑相思夕，此境空劳梦里求。
怀人,想家#思念,寄归,塞草黄来见雁稀，陇云白后少人归。新丝强入未衰鬓，别泪应沾独宿衣。几夕精诚拜初月，每秋河汉对空机。更看出猎相思苦，不射秋田朝雉飞。
战争,愤怒#恐惧#失意,谭都督祠,铁骑凭陵压北门，将军拥卒战平原。秋风孤戍边声急，落日重围杀气昏。帐下健儿争效死，阵前强敌暗消魂。至今溪水含馀怒，夜半填然万鼓喧。
闺怨,失意#想家,采莲曲,五月薰风至，轻舟出南浦。不爱莲花红，惟采莲菂苦。君去不思家，妾愁如乱麻。红颜易憔悴，惆怅不如花。
思乡#悼亡,哀伤#流泪#怨恨#想家,哭张员外继（公及夫人相次没于洪州）,恸哭钟陵下，东流与别离。二星来不返，双剑没相随。独继先贤传，谁刊有道碑。故园荒岘曲，旅榇寄天涯。白简曾连拜，沧洲每共思。抚孤怜齿稚，叹逝顾身衰。泉壤成终古，云山若在时。秋风邻笛发，寒日寝门悲。世难愁归路，家贫缓葬期。旧宾伤未散，夕临咽常迟。自此辞张邵，何由见戴逵。独闻山吏部，流涕访孤儿。
思乡,愁绪#想家,四月十日出郊,约束南风彻晓忙，收云捲雨一川凉。涨江混混无声绿，熟麦骚骚有意黄。吏卒远时閒信马，田园佳处忽思乡。邻翁万里应相念，春晚不归同插秧。
思乡,喜悦#孤独#想家,门有车马客行,门有车马客，意气何扬扬。千金饰玉鞭，百金宝剑装。传呼动里闾，顾盼自生光。长妇出迎客，问客来何方。客言自幽蓟，乍者发渔阳。道逢远征人，寄书来故乡。开缄竟何道，细书八九行。昔为丝与桐，今为参与商。参商各异地，羽翼安得双。长跪再拜客，邀客暂徜徉。烹庖出丰膳，高宴罗酒浆。愿为传语欢，努力莫相忘。
思乡,失意#想家,其十 从祀乡贤,小子元吾党，前贤亦故乡。春秋存俎豆，日月望宫墙。血食堪千载，精灵自一堂。唯应杨伯起，秦晋郁相望。
思乡,哀伤#想家,春日旅馆偶成,陌上原头杨柳纤，东风消息在江南。故园门径曾栽五，明日时光更起三。春盛杜鹃空自怨，枝深鹦鹉许谁谈。昼长公馆清如水，坐听鸣琴久欲酣。
田园,恐惧#惊讶,首夏村居杂兴二首 其一,穿径幽篁破嫩苔，绕池涨绿泼新醅。黧黄梢蝶惊还起，翠碧窥鱼去复来。
思乡,愁绪#想家,风雨夜泊樵舍,灯昏篷漏单衣凉，初觉淅淅渐浪浪，独坐低头思故乡。风能助云风欲语，行人休怨暂时阻，昨日岸傍农祷雨。
战争,愁绪#恐惧,惶恐滩忆文丞相诗句,战马横奔宝刀折，边军夜醉关山月。厚禄徒资卖国人，伤心耻向滩头说。
怀人,喜悦#失意,北上过扬州寄别阮亭司理,三秋索莫感违群，乍喜相逢便惜分。仙吏情深东道主，故人心负北山文。马嘶别恨随春草，雁带离声入暮云。无限?沟千万柳，长条折尽为夫君。
咏物,哀伤#想家,咏子规,千年冤魄化为禽，永逐悲风叫远林。愁血滴花春艳死，月明飘浪冷光沈。凝成紫塞风前泪，惊破红楼梦里心。肠断楚词归不得，剑门迢遰蜀江深。
思乡,愁绪#想家,归舟遇大风雨,客里才三日，归来仅一程。片云天外立，短棹雨中行。小却黄昏路，犹须半夜晴。春光又零落，游子不胜情。
思乡,哀伤#愁绪#失意#想家,冬尽,一年惟腊在，忽忽又将央。雪重庭枝折，风轻径蕊香。感时空有恨，留岁竟无方。老矣当樽客，他乡作故乡。
山水,恐惧#惊讶,登灵峰望五老灵芝诸峰,春阳已西颓，游者殊未倦。复谷窅以深，群峰闯然见。参差各离立，戌削尽成片。夐峰忽中空，直罅裂如线。淩厉出林表，蟠径将升甗。三休始及上，九折石犹旋。当门飞冷泉，入腹抗高殿。虚牝喧声聚，阴森和候变。奇观意已惊，灵迹情弥眷。颇知吾去后，定复来期羡。
思乡,愁绪#怨恨#想家,次临江布政分司题壁韵 其一,春蚕唧唧枕边闻，衾冷还凭宿火薰。可奈思乡眠不稳，坐消残烛夜初分。
怀人,哀伤#思念,和徐榷院唐佐见寄七首 其一,苒苒岁月晚，悠悠美人思。皎皎在天月，娟娟落水涯。相思何所寄，日莫折琼枝。哀鸿翅翎短，苦为稻粱縻。愿言化为云，长与龙相随。
思乡,哀伤#愁绪#失意#想家,其四,仕倦成流落，游频惯转蓬。热来随意住，凉至逐缘东。入境亲疏集，他乡彼此同。暖衣兼饱食，但觉愧梁鸿。
思乡,哀伤#愁绪#想家,其二,明发怀二人，游子隔乡县。团圞诸弟姊，昨夜梦中见。似为念远人，凄怆杂欢宴。离魂入杳渺，微茫不可辨。白云千里飞，舒卷如匹练。岁月高堂增，尘土一身贱。飒飒空庭风，打窗起积霰。
思乡,愤怒#想家,浣溪沙 宠姬小春,帘卷轻风怜小春。荷枯菊悴正愁人。江梅喜见一枝新。料得主人偏爱惜，也应冰雪好精神。故园桃李莫生嗔。
思乡,孤独#怨恨#想家,和丁端叔书怀韵二首 其一,养花藏日半笼晴，尚有娇红照眼明。却恨中年怕离别，好诗撩动故乡情。
思乡,哀伤#愁绪#孤独#想家,将渡江泊仪真即事有感,海色将秋远，潮声挟雨振。地严催鼓角，帆迥入星辰。薄禄偏为客，他乡易畏人。宁知一水外，日夜有垂纶。
思乡,哀伤#愁绪#想家,施有一席上听歌作立夏前一日也 其一,洒遍江河泪万行，那堪春尽尚他乡。鹍弦雁柱多悽恻，不待闻歌已断肠。
战争#思乡,想家,关山行,关山秋草风萧瑟，戍角悲笳听不得。月照征人望远心，霜吹暮马苍黄色。黄云黯黯没金微，万里无人一雁飞。故乡此夜寒砧泪，尽入沙场战士衣。
战争,孤独#想家,皂林驿（附考属桐乡县）,朝发白水村，夕次皂林驿。水腥无饮马，林墨有归翮。昔时兵交地，白骨如山积。万灶今已夷，风亭焕新饰。居人尚星散，父老悲故迹。团团关山月，夜逐南征客。
山水,孤独#怨恨,游太虚山人别业,寻幽讵敢踏芳园，踯躅苍苔认屐痕。满地烟霞不近市，数行花柳自成村。遥知暮雨人酣酒，况是春风客到门。相见何须话离别，新诗争听对清尊。
战争#闺怨,思念,闺情效香奁体 其二,泪浣香腮粉未乾，相思成病怯春寒。此情欲向琵琶诉，整得琵琶又倦弹。
悼亡,流泪#失意#想家,哭王黄鹤（乙丑九月初十日卒于秋官狱）,人物三珠树，才华五凤楼。世称唐北苑，我谓汉南州。大梦麒麟化，惊魂狴犴愁。平生衰老泪，端为故人流。
思乡,愁绪#想家,其三,晚色向人静，云房荫清樾。岂无人境喧，虑澹尘事绝。长廊僧语响，落叶台径灭。寒泉生夜风，高天迥秋月。居人意弥惬，游子忘明发。缅想区中缘，千古同一辙。
山水,哀伤#孤独,登南城遥望四明山,遥天晴景豁，凯风来座隅。披襟集良朋，颇惬清燕娱。落日照碧林，馀晖散晴湖。飞甍连绣闼，灿若丹青图。撰策临高城，游目穷九区。石窗切层霄，邈与群峰殊。黛色可揽撷，丹梯时有无。云南富青棂，云北繁白榆。至今过云客，恒驾苍麛车。我欲称东邻，筑室云中居。惜哉无羽翼，矫首以踌蹰。载吟皮陆篇，郁郁增烦吁。
思乡,哀伤#愁绪#失意#想家,寄章复州,春来未得复州书，流落他乡我独居。今日离群天际雁，昔年同队水中鱼。遥知卖剑方成俗，想得追锋便赐车。拟约琵琶亭下月，伴君一醉复何如。
思乡,哀伤#愁绪#想家,其二十,皦月流光彩，炤我游子颜。端忧谁为理，取琴时一弹。泠泠怀仙吟，侧侧行路难。夜久天地开，正声出其间。陶情入元化，巀嶭蓬莱山。
闺怨,哀伤#孤独,春闺辞二首 其一,卷帘迟日暖，睡起思沈沈。辽海音尘远，春风旅馆深。疏篁留鸟语，曲砌转花阴。寄语长征客，流年不易禁。
思乡,愁绪#想家,登太行思亲,马足车尘不暂閒，一年两度太行山。庭闱缥缈孤云下，游子思亲几日还。
思乡,愁绪#失意#想家,其七,回风吹转蓬，倏忽行万里。游子怀山川，驱车暮不止。荒郊四无人，日入断行旅。熊罴向我啼，僮仆为我侣。南望见故乡，失路空徙倚。眷彼平生亲，气结不能语。
思乡,哀伤#想家#思念,暮春东阳道中寄乡里弟兄,天末题诗望故乡，碧云烟树两茫茫。青山九折屡回首，杜宇一声还断肠。别后已成千万恨，书来不寄两三行。江南春尽频相忆，为有杨梅欲共尝。
思乡,失意#想家,和邹忠介赠姜太常诗,卅载归来恋旧庐，故园松菊胜璠玙。如何棋局犹争墅，胡不衡门自读书。已误虚名收末路，勉酬知己废闲居。余生惟有冰渊凛，深愧前贤赋遂初。
山水,哀伤#流泪#怨恨,游西源于白云峰下烟霏雾霭间逢一女子缟裙翠袂玉雪可念同游十有二人遂共酌酒于大石屏季直弟有诗因用其韵,相携摄履响层峦，翠蔓苍萝著处攀。身在天台秋色里，路经巫峡暮云间。欲飞还住一仙子，似淡如浓双远山。笑尽一樽无处觅，断肠雾鬓与风鬟。
思乡,愤怒#哀伤#愁绪#流泪#想家,孤竹吟,我行踰万里，徬徨思故乡。黄鹄虽失所，不从燕雀翔。驾言登孤竹，东北望边疆。惊沙如白雪，杀气为严霜。游子一何微，落叶同飘飏。独智世不容，接舆久徉狂。神龙为蟭螟，白刃莫能伤。大义劫天下，汤武诚不祥。夷齐忧无臣，叩马空忼慷。白日何昭昭，浮云复茫茫。吁嗟命之衰，挥涕归首阳。
思乡,愁绪#想家,萧安正赠白纻赋诗为报（时余初免丧）,朱明变寒节，曜灵赫南驰。端居念初服，感激悲慈帏。春晖奄遒尽，谁为游子衣。岂不荷重纩，后时非所宜。君子见存恤，缟纻贻赠之。素质飏白雪，纤理莹文漪。裁缝被弱体，济济生光仪。逝将表明惠，永歌无斁诗。
怀古,哀伤#愁绪#失意,金谷怀古（末二句缺）。（一作杜牧诗）,凄凉遗迹洛川东，浮世荣枯万古同。桃李香销金谷在，绮罗魂断玉楼空。往年人事伤心外，今日风光属梦中。□□□□□□□，□□□□□□□。
田园,孤独#怨恨#想家,城北一带田家,鹰鹜呼长云，鱼龙逼颓岸。江流阅万里，波势来天半。山根鬼工凿，千古石淩乱。何代锄为田，扶犁满南涧。杉皮小屋子，四壁垂萝蔓。朝耕课妻子，夜饮逢亲串。骨肉聚乡井，亦可忘贫贱。生死南山坡，安知离别幻。
怀古,恐惧#惊讶,台城怀古二首 其一,覆舟山畔古台城，故垒参差触目惊。蔓草萦烟野萧瑟，寒禽将子水纵横。紫云黄鹄符终验，白马青丝谶又成。千载华林宫馆路，清明时节野棠生。
田园,喜悦#想家,其二 归田园三首,高人谢名利，良马罢羁鞅。归耕吾岂羞，贪得而妄想。今年秋又熟，欢呼负禾往。商量大作社，连村集少长。但忧村酒少，不充侬量广。醉即拍手歌，东西卧林莽。
思乡,喜悦#想家,和西涯新搆园亭韵二绝 其一,独乐园深引趣长，江南有地亦宜桑。素衣不怕淄尘染，京洛相忘即故乡。
思乡,哀伤#恐惧#想家,和谢安国韵,虎豹嗔人上九关，不妨拄笏看云山。家声元是封胡后，人物还如晋宋间。解组闻公真有意，折腰顾我亦何颜。故园无地开三径，敢说归耕是等閒。
战争,哀伤#孤独,夜泊闻雁,独夜沙头泊，依人雁几行。悤悤玉关至，随我度衡阳。汝到衡阳落，关山我更长。凄然对江水，霜月不胜凉。
怀古,哀伤#想家,怀古,世事悠悠一转头，断云荒草古今愁。青山北去黄河隔，白日西飞东水流。秦有金牛开剑阁，楚无熊虎割鸿沟。多情萧寺峰前月，几夜蛩声影半楼。
咏物,哀伤#想家#思念,荷花,方塘收雨脚，落日半遥岑。芙蕖净娟娟，丽服抚翠衾。无言意自远，欲渡秋水深。缅怀平生人，对此讵可寻。弄芳惜晼晚，酒至谁与斟。天涯有归云，聊寄相思心。心开获清赏，芙蕖一何绮。美人艳新妆，敛袂照秋水。端如荡子妻，顾自良家子。黄金选燕赵，摇落对江沚。薄暮风雨来，独立泪如洗。望君君讵知，倾宫定谁似。
怀人,孤独#思念,依韵和蠡泽王去微秀才见寄,咫尺风骚客，难谐面继酬。相思对烟雨，一雁下汀洲。花影谁家坞，笛声何处楼？支筇朗吟罢，搔首独迟留。
思乡,愁绪#流泪#想家,夜起,眼前有著尽天亲，为子无时已缺伦。丰祭岂能胜薄养，寸心那得报三春。当年陟屺嗟游子，此日题书署老人。屈指此身多歉事，每怀明发涕沾巾。
思乡,哀伤#想家,正月十六日园中偶赋,又向柴荆过上元，豪华前事不须论。偶逢花发闲持酒，不得人扶懒出门。薄技号山曾献玉，荣途染指亦尝鼋。年来洗尽东陵梦，瓜垄萧萧老故园。
思乡,哀伤#愁绪#失意#想家,离思行 其一,飞蓬无根株，飘飖随风起。游子辞家乡，流落在万里。当歌有苦调，对酒无欣喜。闭门愁绪集，出门多荆杞。徬徨安所之，断肠分流水。水流何潺湲，远游几时还。
思乡,恐惧#想家,城南庵,故乡归思白云边，瓶钵东来想浩然。桑下久无三宿恋，室中今许一灯传。梦惊城郭风尘窟，兴寄湖山雪月船。老矣重游恐难得，平生四海与弥天。
怀人,想家#思念,寄沈宗远,挂席曾逢江上舟，别来弹指又经秋。閒从何处争棋局，醉共谁人较酒筹。金鲫鱼池芳草合，女萝花树小庭幽。客中无限相思意，坐对寒灯独自愁。
思乡,孤独#想家,归梦,故园露冷客心惊，夜色黄楼有雁声。寥落楚天斜月里，西风吹梦过江城。
思乡,愁绪#失意#想家,人有谓余老者感作,一身不遇家屡空，谈诗说剑心何雄。少年虽去壮还在，出门千里轻飞蓬。饮酒多欢侠游子，寻花常宿倡楼中。半生为乐不知病，两耳忽患今春聋。梳头遂见发初短，照面恰怪颜无红。往还后生最轻薄，笑云似尔当称翁。繁华零落尽朝菌，吟叹啾唧来秋虫。天地那能禁我老，文章可惜令人穷。一丘一壑几时住，世上岂有真乔松。
思乡,哀伤#愁绪#想家,其二,既雨堤仍注，无风浪更扬。麦登孤市沸，榆老半川凉。击汰吴侬勇，传掫楚戍荒。秖应今夜月，儿女话他乡。
战争,孤独#失意,入关马上作 其一,前山复后山，莽莽山头月。古人复今人，累累山下客。朔风当马嘶，征车夜中发。星河落人面，冰雪棱马骨。壁立上苍苍，鸡鸣关塞白。
思乡,孤独#想家,旅感,苦无住山资，千里远为客。兄弟会面难，双亲鬓毛白。故园书不来，愁绪日夜积。满庭枯草根，忽复化新碧。
思乡,哀伤#愁绪#想家,其八,海滨何遥遥，遥遥三千里。一里一千家，家家生荆杞。空房乳狐兔，荒沼游蛇虺。居人去何之，散作他乡鬼。新鬼无人葬，旧鬼无人祀。相逢尽一哭，万事今如此。国家启封疆，尺地千弧矢。人民古所贵，弃之若泥滓。大风断松根，小风落松子。松根尚不惜，松子亦何有。
思乡,愁绪#想家,乙酉除夕荅郑生兄弟见赠之作,除夕天涯见客心，连枝游子各悲吟。徒将鬓雪疑青镜，且把乡梅托素琴。海岳催春潜美色，冰霜争岁冱成阴。吾家瓮绿浮浮嫩，兄弟能来秉烛斟。
思乡,哀伤#愁绪#想家,其七,我爱西岩好，他乡说故乡。扬州回鹤背，燕国射龙光。
思乡,愁绪#想家,九日繁台二首 其一,穷秋避地兼逢节，圹野无山且上台。江汉雁惊番北叫，太行河断却东来。羁栖叹世深难醉，病起思乡老易催。闰月有期还发兴，菊花晚暮莫愁开。
思乡,哀伤#愁绪#想家,忆舍弟,天边闻一雁，杳杳向南徂。今夜西风冷，他乡小弟孤。五人千里去，九月一书无。欲作千行泪，凭谁寄客途。
怀人,失意#想家,符子冬暮发京南迈予日思之恨不能从也作此讯寄,北风日日河冰壮，愁病思君万里行。江上归帆何日到，天涯旅梦几回成。青春自改浮云色，幽谷虚传好鸟声。逋客总贻猿鹤笑，故山空系薜萝情。
思乡,愁绪#想家,还吴初抵阊门夜泊独坐有怀,十载时时问故乡，归来朋旧又相忘。城头弦月乌栖曲，疑是幽州万树霜。
思乡,哀伤#想家,丁亥重阳悼阵亡将士,回首天涯忆故乡，忽惊节候又重阳。断肠何处啼猿月，警梦当阶唳鹤霜。击楫几时清海浦，枕戈犹未扫欃枪。可怜多少英雄骨，空照黄花吐烈香。
思乡,愁绪#想家,同郑吉甫过仁王寺怀徐仲和久客莆中,灯火佛堂虚，经行月上初。草生游子路，松偃化人居。春尽莺花老，天长蝶梦疏。如何逢九鲤，不寄半行书。
思乡,孤独#怨恨#失意#想家,舟返盐渎寄邗上诸子,还家八十日，浑似客中游。雁序倏离别，骊歌空唱酬。水天三百里，风雨一扁舟。倚枕潮声急，乡心逐浪流。
山水,孤独#想家,登虎丘寺阁,兹山宝荟蔚，能使流目迷。高阁出树巅，连峰亘其西。平生山中客，今来始攀跻。浮图势更高，登之惮层梯。聊此窗间眺，已觉飞鸟低。平畴带曲水，遥见来时蹊。高下各有适，物理将无齐。
思乡,孤独#恐惧#想家,其三,昏昏烟土客京华，节物惊心祇自嗟。一饱徒饕太仓粟，十年不见故园花。躬耕舒啸今方决，卜筑横塘尚未涯。夫子元无疗饥药，待从方士饭朝霞。
思乡,失意#想家,新城呈王明父明日立春,晚岁寒无力，新晴雪未消。江声连去雁，灯影见来潮。野阔乡心远，风高客梦遥。梅边有新意，明日是春朝。
思乡,愁绪#想家,己丑除夕,游子天涯返故庐，归期偏过早梅初。濒年烽火人将老，到日云山岁巳除。空向辛盘吟短句，可堪丙舍见遗书。春来萝薜应无恙，若个明朝问索居。
思乡,流泪#失意#想家,其二,去年独酌临沧海，今日相携上翠微。寒菊向人如有待，故园何日可言归。云连溟涨三山远，风掠峦嵓万木稀。多病不堪频北望，干戈空使泪沾衣。
思乡,愁绪#想家,拟古诗二十首 其一,行行重行行，与君不暂离。岂惮道理远，相随到天涯。此地常晦冥，会面安可知。安得白日光，为君照容辉。君行日以远，君心日以缓。寒门隔灵曜，游子不顾返。劳劳征途间，看看岁月晚。弃捐勿复道，生世同此患。
怀人,恐惧#想家,怀丁善甫,苦留短发近如何，无地堪容挂绿蓑。山月楼台愁梦断，江花儿女悔情多。幸存料自修文冢，愤死凭谁弃草坡。天外故人心未改，西风斜雨念残荷。
思乡,哀伤#愁绪#孤独#想家,其三,他乡明月在高楼，照见离人两地愁。妾在闺中空计日，君从海外正防秋。乍闻牧马阴山下，又说移营瀚海头。寄语王家征戍客，古来飞将不封侯。
怀人,流泪#想家#思念,九日寄故园兄弟,吴天漠漠雁来稀，故国登高意已违。兄弟相思孤棹外，烟波无际一人归。江花欲暮红芳歇，林月初生翠羽飞。独凭危楼凝望久，不知秋露暗沾衣。
怀人,哀伤#想家#思念,寄大梁高大,极目云天间阻脩，怀人日月易悠悠。蓬池静处堪舒啸，梅萼开时每惹愁。一日相思肠九折，尺书应想见千忧。莫言行鲤难过岭，自有黄河入海流。
思乡,愁绪#想家,其七,虎丘僧宇瞰坡陀，几许香軿载酒过。游子花骢烟外驻，丽人尘袜水边多。
思乡,哀伤#孤独#失意#想家,其二,风吹犹见影离离，留恋低回欲恨谁。莫怪来看独惆怅，如今不是故园时。
怀人,恐惧#惊讶,次韵寄友人何瑞坛二首① 其一,故人书信报苏州，改邑虔南始拜收。青鸟翩翩烟岛去，明星灿灿夜窗浮。寄怀昆玉惭非宝，拭目池珠惊寡俦。便借秋风传半牍，直随云雁送双眸。
战争,喜悦#惊讶#失意#想家,观射呈袁仲符给谏,绣旗飐地彤云飘，健儿两翼捲春潮。小麾传鼓催呈技，猿臂齐将白羽调。沙场飒飒起风雨，怪石棱棱皆饮羽。一声霹雳震江门，江涛敛怒翻身去。使君技痒禁不得，五石雕弧一手擘。垂杨叶尽雕翎风，不眩车轮眼中虱。按方踌躇新月却，箙底忽归还跃跃。抽向山阴猿母惊，累累九日天边落。
思乡,愁绪#想家,晨登道场山,道场巀嶪拥层阑，游子冯高醉眼宽。千里晴峦天外合，万家烟树沼中看。矅灵倒送扶桑暖，云气遥蒸震泽寒。石上寒传冲举迹，临风何处借飞翰。
思乡,哀伤#愁绪#恐惧#惊讶#想家,同徐监簿灞涘望长安,驱车凌灞岸，回顾望长安。北阙尘明灭，南山气郁盘。人来日远近，城转斗阑干。长乐钟声断，秦川树色残。听歌迷夏首，倚瑟想邯郸。鬒变惊游子，因知行路难。
闺怨,愁绪#怨恨,闺怨 其一,昨夜中秋月，含愁顾影频。空留可怜影，不见可怜人。
思乡,哀伤#愁绪#孤独#想家,再渡扬子,扬子江头柳色新，青青还笑渡江人。樽前云物他乡客，梦里关河故国身。四月残莺虚酒碗，十年一剑愧行尘。寄声京洛同游者，我巳浮名误角巾。
思乡,失意#想家,新丰,沛中歌舞百馀人，帝业功成里巷新。半夜素灵先哭楚，一星遗火下烧秦。貔貅扫尽无三户，鸡犬归来识四邻。惆怅故园前事远，晓风长路起埃尘。
怀人,哀伤#思念,寄王东畬,我游京国去，君向邺城来。自拂灯前剑，谁传花下杯。停云虚夜馆，落月旷秋台。鸿雁飞何处，相思赋七哀。
田园,哀伤#恐惧,村居杂诗 其九,回头大抵叹劳薪，自卜幽栖少曲尘。燕语午喧钻火日，楝花风扑卖饧人。喜闻鱼鸟多消息，说到文章一欠伸。贞白入山称宰相，几曾管领十分春。
思乡,哀伤#愁绪#想家,门有车马客为郭学宪作,凉飙集庭树，炎晖撤广陌。抚景叹合并，暮类翻离索。念无心所知，可与陈肝膈。搔首步前除，忽来车马客。年齿丈人行，儒雅文章伯。缱绻叙乡园，酌酒相娱乐。俯仰聆高谈，意气感今昔。天子重才贤，求之偏草泽。出庭固有时，幸兹贤路辟。繄我万里游，谬忝金闺籍。萍水尽他乡，缅焉怀所戚。促膝讵云疲，晤言可终夕。
思乡,愁绪#想家,秋去和同年胡伯贤,河汉迢迢天宇开，静闻灵籁起高台。千峰凉雨窗前急，万壑惊涛树杪来。燕塞乍飘清角断，汉宫时动暮砧哀。思乡越客情偏切，中夜披衣听几回。
战争#思乡,想家,汀州道中,左顾朝阳右赣州，新罗高据万山头。番瑶接地蟠关隘，烽火连天起戍楼。日夜乡心皆北向，古今汀水独南流。可怜满眼崎岖路，惟有清猿伴客愁。
思乡,哀伤#愁绪#失意#想家,北门晓行,烛下银塘流水长，马前山色晓苍苍。朱楼未灭明河影，碧城已动晨曦光。鸡唱悠悠度禁邸，萤飞点点刺衣裳。三年游子离乡思，阊阖门高露早凉。
战争,恐惧#想家,元旦感怀,流光如矢太骎骎，柏酒香浮祇自斟。故国莺花空入梦，沙场烽火况惊心。旧交音问年来少，望子情怀老去深。揽镜渐看双鬓白，负他孤剑作龙吟。
思乡,愁绪#想家,吉溪,游子悲无褐，寒风吹短查。问渔沽酒路，随犬到田家。茅屋依山静，溪桥逐水斜。逢人皆荷蓧，相笑失生涯。
思乡,孤独#想家,寄赠孙路处士,平生诗誉更谁过，归老东吴命若何。知己凋零垂白发，故园寥落近沧波。酒醒藓砌花阴转，病起渔舟鹭迹多。深入富春人不见，闲门空掩半庭莎。
思乡,哀伤#愁绪#想家,其二 客路,哀猿啼断暮云深，摸索床头未尽金。莫道他乡千万里，去家三日几般心。
思乡,哀伤#想家,过百泉新庄留题便去,半生奔走穷南北，四海无家著归客。欲寻丘壑聊放情，来买百门泉上宅。药畦竹町喜粗具，白水苍葭更闲僻。映帘芳草看罗生，绕砌流泉分细脉。北山郁郁屏障开，云气漠漠穿窗来。阴厓冒雨采石发，仄径步月循兰陔。素琴书卷此堪托，故乡何必黄金台。几时拂衣来濯足，高枕一任年光催。
思乡#悼亡,想家,哭胡思齐,野战日纷纷，飘零最念君。故园知不返，客路竟长分。道士来看病，邻人为起坟。百年精爽在，应化武山云。
思乡,愁绪#想家,西湖草亭诗,淮阳城外西湖好，漫说杭州更颍州。云里乱山堆寺出，雨馀春水入田流。官閒了却坡翁事，家在无烦范蠡舟。诗卷画图游子意，几回春梦绕芳洲。
思乡,哀伤#愁绪#孤独#想家,李佥宪招饮黄鹤楼,胜地惭非作赋才，清尊今向大江开。当年黄鹤云中去，何处梅花笛里催。风起潮声喧岛屿，日斜帆影上楼台。相逢俱是他乡客，衰草涔阳漫复哀。
田园,哀伤#孤独,村居书感，次崧甫韵 其一,寥落田园隔虏尘，买山聊此息劳人。昔贤原少閒忧乐，吾道何曾绌贱贫？入传且栽元亮柳，行歌肯负买臣薪？补天填海都无益，空洒东风泪满巾。
思乡,愁绪#想家,赠冯著,契阔仕两京，念子亦飘蓬。方来属追往，十载事不同。岁晏乃云至，微褐还未充。惨悽游子情，风雪自关东。华觞发欢颜，嘉藻播清风。始此盈抱恨，旷然一夕中。善蕴岂轻售，怀才希国工。谁当念素士，零落岁华空。
思乡,哀伤#想家,登黄鹤楼用崔灏韵,仙乘黄鹤去千秋，观壮湖南是此楼。山势北来青个个，江流东去碧悠悠。云随过雁离城市，帆带斜阳傍蓼洲。南望乡关归未得，白头应动倚门愁。
思乡#闺怨,愁绪#恐惧#惊讶#想家,春闺怨,鸟惊残梦隔窗纱，起坐钩帘看落花。游子不归春事晚，鹊声长日在邻家。
田园#悼亡,愁绪#孤独,哭别月村 其一,交游惟子独相知，此老天胡不慭遗。行辈凋零亡益友，文风寥落失儒师。在生曾与传遗像，临死犹能寄别诗。月落村空人不见，伤心千古隔幽期。
思乡,愁绪#想家,题画 其一,欲鼓杨春白雪歌，却教游子借云和。行行何事归来晚，自料溪山路不多。
田园,流泪#失意,贾村卷堂留别史默斋,之子相随久，斯人未易逢。起予多敏捷，玉汝敢疏慵。屈指才千里，临歧意万重。还宜各努力，不必泪龙钟。
思乡,孤独#想家,答李丞用其韵 其一,四时秋色可春回，古锦囊空信短才。纸尾依随丞不负，天西穷绝客何来。顽云垂翼山碉暗，乔麦饶花雪岭开。投老播流情味恶，孤城移作望乡台。
思乡,愁绪#想家,道人北山来,道人北山来，问松我东冈。举手指屋脊，云今如此长。开田故岁收，种果今年尝。告叟去复来，耘锄尚康强。死狐正首丘，游子思故乡。嗟我行老矣，坟墓安可忘。
思乡,失意#想家,小雨不出宁海司理厅,吏散庭空锁碧苔，冷官门户几曾开。疏疏细雨槐花落，寂寂虚堂燕子来。多病始知穷有鬼，独贤方觉仕无媒。故园抛掷奔驰外，刚道江山未放回。
怀人,哀伤#想家,寄蔡子华,故人送我东来时，手栽荔子待我归。荔子已丹吾发白，犹作江南未归客。江南春尽水如天，肠断西湖春水船。想见青衣江畔路，白鱼紫笋不论钱。霜髯三老如霜桧，旧交零落今谁辈。莫从唐举问封侯，但遣麻姑更爬背。
思乡,愁绪#想家,寄张舍人,裘马东来日尚和，停骖小院避笙歌。僧将解制拈槌懒，客为思乡得句多。书案无花留冷馥，松庭有月浸清波。囊空每忆张公子，燕市迢迢去若何。
思乡,哀伤#想家,归次醴陵,悠悠驻双骑，翼翼抗前旌。云物媚清旦，山水映孤城。平野楚烟碧，高峰松雪明。客愁浑欲失，巳入故乡程。
思乡,愁绪#恐惧#想家,岁暮旋里,游子念高堂，游云返故乡。长风送归棹，细雨湿轻装。放眼程途远，惊心节序忙。匆匆岁云暮，又见早梅芳。
思乡,愤怒#哀伤#想家,和子彦凉字韵,马上絺衣早已凉，入门惊见两悲伤。五年别去今还健，万里来看意未央。鬓发相将俱老大，羽翰那得共飞翔。清泉白饭桃花酒，强自逢人说故乡。
思乡,哀伤#想家,陆平原羁宦,悠悠川上云，矫矫云中翼。如彼游宦子，摇摇心靡极。昔我辞故乡，千里凭华轼。今来滞洛都，素衣化缁色。通籍厕宫僚，回翔金殿侧。世网重相婴，感念成悽恻。牵怀谷水阳，缠绵胸与臆。思鸟有悲音，归飞犹未得。
思乡,愁绪#想家,思乡岭,晓入燕山雪满旌，归心常与雁南征。如何万里沙尘外，更在思乡岭上行。
思乡,愁绪#想家,长至值家慈寿日,朝来云物待书祥，游子瞻云更望乡。葭管先回南国暖，槛梅应照北堂觞。百年惟祝人难老，一线初添日渐长。梦到家筵供雪笋，灯前儿女列成行。
战争#送别,想家,天山雪歌送萧治（一作沼）归京,天山有雪常不开，千峰万岭雪崔嵬。北风夜捲赤亭口，一夜天山雪更厚。能兼汉月照银山，复逐胡风过铁关。交河城边飞鸟绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。
思乡,哀伤#愁绪#孤独#想家,赠诸葛丈,旅馆张灯夜未央，相逢跋扈少年场。同来大道朱楼上，并坐佳人锦瑟傍。白首悲歌非往日，青春把酒是他乡。襄阳耆旧今寥落，乘醉还须问葛疆。
思乡,愁绪#流泪#恐惧#惊讶#想家,其二,期亲堂上老，游子泪潸然。假寐惊还起，余生死复延。脚跟总实地，屋隙是晴天。骨肉心难遏，朝朝百虑牵。
思乡,哀伤#想家,寒食日同妇子辈东园小宴,寒食无与乐，携孥宴小园。青春积雨霁，白日万花繁。时节悲江国，穷愁泥酒尊。故乡终在眼，乐不得重论。
思乡,哀伤#愁绪#想家,瞻云轩,慈颜日已衰，游子日已违。路阻千里脩，心逐孤云飞。云飞想其下，轻阴覆庭闱。何繇获终养，日舞斑斓衣。王事靡有程，岁徂曷言归。望望徒自伤，暮景西山微。
思乡,哀伤#想家,次刘仲孚韵,地远孤云白，秋深一雁过。泪因明月下，心在故乡多。列郡方传檄，连营未息戈。羁危万里思，江上逐驰波。
怀人,失意#思念,寄朝鲜李鲁山金清山高兼之诸君,吟望东瀛璧月圆，诗成附鹤寄诸仙。开函应是才三月，忆别何期竟五年。会有干旄联旧雨，宁无翰墨续前缘。尺书不尽相思意，珍重封题独惘然。
思乡,失意#想家,除夜,一灯相对不成眠，坐数寒更意惘然。惆怅故园归未得，客窗明日是新年。
战争,流泪#想家,永平道中,卢龙左冯翊，白马旧安西。浴日沧溟小，摧天碣石低。虎沈飞将羽，龙出慕容题。驱传令支塞，问津卑耳溪。荒祠孤竹并，让国大名齐。回首哀兵镞，沾膺愧马蹄。榆关秋一带，慎莫动征鼙。
怀人,孤独#思念,归舟太仓道中怀王颛庵司寇,画省从容吏散迟，水天閒话寄相思。孤舟来往娄东道，鸣鸟疏钟忆旧时。
思乡,哀伤#想家,游独孤城下作,利成山百丈，直下独孤城。事往岁月积，长江依旧清。昔人经过地，我辈复此行。但见竹树稠，石崖如削成。乔木晚未凋，青青发馀荣。天寒远峰澹，日晏长川明。时危怀古意，岁暮羁旅情。一室寄绝岸，全家托柴荆。晨炊饭脱粟，似此田涧氓。群盗正猖獗，深居且偷生。反念故园日，默默何由平。
咏物,喜悦#孤独,牡丹,红紫春来总浪誇，风流须让牡丹花。盈盈仙掌盛朝露，冉冉酡颜映晚霞。此物宜栽天子苑，为谁来自野人家。客中相对俱寥落，且与殷勤举玉洼。
思乡,失意#想家,题石厓卷二首 其一,蚤岁慕探历，浪迹游江湘。朝溯洞庭波，夜发汉水阳。汉水日东逝，鸿雁多南翔。感此惜馀景，驾言返故乡。徙倚桂枝晚，夷犹春草芳。开林发幽峭，陟巘披遐荒。寒芜被广隰，阳葩耀崇冈。市隐岂云易，岩栖聊徜徉。赤松与王乔，末路期相将。
思乡#怀人,想家#思念,写竹寄王仲渊,几度相思目断云，乡心无那惜离群。殷勤寄语诸亲旧，衰貌年来似此君。
思乡,恐惧#想家,雨度秣陵关,满眼干戈战斗新，马蹄巳负故园春。残莺莫惜归来晚，海燕应先梦到频。云气秣陵三月雨，桃花渔父去年人。还山不为貂裘敝，江北风烟自起尘。
思乡,恐惧#惊讶#想家,题杨子津亭,杨子江津十四经，纪行文字遍长亭。惊人旅鬓斩新白，无事海门依旧青。前路莫知霜凛凛，故乡何处雁冥冥。可怜不识生离者，数点渔帆落暮汀。
思乡,愁绪#想家,十七夜月,秋色连宵隔凤城，羁人恋月转多情。开尊少倩华灯待，倚槛旋看皓魄生。红叶满江游子梦，碧云何处玉箫声。风涛未定明朝事，便欲浮槎问太清。
战争,恐惧#惊讶#想家,其十二,登彼蓟门道，东望渔阳城。渔阳秋草落，万里阴云生。鸣笳弥旷野，虏骑何纵横。羽书东西驰，刁斗日夜鸣。一战左贤遁，再战谷蠡惊。白骨蔽榛莽，落日空原平。成功苟如此，安得有吞声。
思乡,失意#想家,挽晋安何文学被役卒辽东,故乡宁不死，嗟尔没边州。野水辽天远，寒山海树秋。芳城书店悄，残日繐帷幽。惆怅吞声别，谁堪久泪流。
思乡,哀伤#愁绪#孤独#失意#想家,其十,忆昔武夷君，邀我相翱翔。舟游九曲溪，授以却老方。岂知一别后，蹉跎客他乡。空馀清夜梦，幔亭发林芳。会须寻旧游，仙家日月长。弃置烟火食，岩前有囷仓。
思乡,哀伤#愁绪#怨恨#想家,其二,一恸怜渠幼，他乡失母时。止因身未殒，每恨见无期。白骨投怀抱，黄泉诉别离。相依三尺土，肠断孝娥碑。
思乡,哀伤#愁绪#想家,由江阴乘舟抵里门喜赋,听到乡音熟，沿途减客愁。田园认游子，风雨送归舟。浩劫怀前度，炎州记昔游。舜过岩畔路，云水自悠悠。
怀人,失意#思念,寄陆无从,江北江南一水分，尺书无计寄殷勤。芜城草色愁中远，扬子涛声梦里闻。二十四桥孤嶂月，五千里路万山云。相思何处堪惆怅，几树璚花对夕曛。
思乡,哀伤#愁绪#孤独#想家,发衡州道中（时十月十六日在衡共七日）,五日衡阳度小春，报时风雨送凉新。雨笼石鼓留奇观，渌染蒸湘别要津。天惠远臣晴入路，山怜游子霭征轮。离离不尽长亭思，露菊风林带白蘋。
思乡,愁绪#想家,宿范水,行人倦游宦，秋草宿湖边。露湿芙蓉渡，月明渔网船。寒机深竹里，远浪到门前。何处思乡甚，歌声闻采莲。
战争,孤独#流泪,和哭盦诗 其一,匹马长城见窟泉，上都宫阙夕烽边。穹窿远下诸陵拜，转战谁容一剑前。不有艰危多难日，岂看社稷中兴年。风尘逆旅鸢肩客，回首关门已泫然。
怀人,哀伤#想家,光皇祐二年谒告归乡里至治平二年方得再来怆然感怀诗以纪事,十六载重归，顺涂歌式微。青松弊庐在，白首故人稀。外饰服章改，流光颜貌非。巫咸旧山色，相见尚依依。
思乡,哀伤#愁绪#想家,酬龙眠方尔止,饥凤求竹实，寒蝉隐枯枝。秉德固有殊，萧条同此时。方子天下士，扁舟来何迟。扣门登我堂，促膝咏新诗。把手浮大白，结交两无疑。海风吹落木，凉月满南池。典裘常苦寒，斧冰难作糜。还问苕霅舟，予心转凄其。岁暮群动息，游子无归期。愿言过敝庐，且待阳春熙。
思乡,哀伤#愁绪#恐惧#惊讶#想家,城破，喜二弟挈家眷至 其一,仓卒传烽火，他乡破胆惊。皇天开杀运，群盗忽盈城。奔走欣无恙，团圞庆再生。空山吾见汝，悲喜不胜情。
思乡,哀伤#愁绪#想家,其三,萧瑟西风送晚凉，千山摇落寄他乡。烽烟时警深边戍，燐火宵明古战场。蝶梦悠扬云杳杳，萍踪飘泊海茫茫。久知身后名无用，莫羡杜陵黄四娘。
思乡,哀伤#愁绪#想家,初春二日二首 其一,青阳才二日，蓂荚为谁新。散吏偏能暇，他乡别有春。简编聊自悦，花鸟渐堪亲。物态长如此，微名强傍人。
怀人,哀伤#孤独,寄岑匡阜山人,兰舟日行迈，河关多苦辛。远与亲交别，旷望立风尘。是时春向暮，冉冉柔条新。余行独逶迤，留滞京洛滨。千里困长道，十载为羁臣。驽马厌驱策，委盖愁逡巡。惟是心虑烦，未能释朱轮。铅刀虽黾勉，岂无一割勤。绮琴中自理，讵念知音人。寄言同心客，屈曲聊以陈。
思乡,失意#想家,席上赋梅,桃李何须续后开，芝兰胜韵许相陪。先春莫道无深意，调鼎方知有大才。南国正宜溪上路，故园长梦竹间台。骚人不为寻诗句，自爱幽芳特特来。
送别,怨恨#失意#想家,江上送别,浦边新见柳摇时，北客相逢只自悲。惆怅空知思后会，艰难不敢料前期。行看汉月愁征战，共折江花怨别离。向夕孤城分首处，寂寥横笛为君吹。
怀人,想家#思念,怀曹通甫,流水迢迢芳草匀，相思吟杀倚楼人。万里关山一壶酒，与谁重醉凤楼春。
思乡,哀伤#愁绪#想家,楚山歌自郴州还桂阳作,楚山高复高，楚水深复深。悠悠行路难，每伤游子心。游子越险阻，往来桂与郴。郴江鸣湍急，桂岭秋夕阴。西涉雉鸡冈，东眺龙虎岑。缥缈白云峰，萧疏黄叶林。俯瞰金牛潭，泠泠泻寒音。草木渐摇落，猿鸟多悲吟。纵观豁高目，长啸开幽襟。欲招苏耽鹤，且携宗炳琴。严城照霜月，四围鸣杵砧。酌酒聊自劝，慨然思难禁。
怀人,哀伤#孤独#恐惧#惊讶#怨恨,留别山村乐闲菊存爱山梅村并寄景初慎与国华,南来飞雪如柳花，北归柳花如飞雪。乾坤偪仄困羁旅，江山苍莽惊岁月。白云冉冉千里外，滴尽春林子规血。故人回首乱峰青，古堠斜阳照离别。
闺怨,哀伤#恐惧#惊讶,秋闺,金风披拂绣罗裳，吹我相思到异乡。不见铁衣辞雁塞，仍闻鼙鼓戍渔阳。合欢裛露开盈砌，促织惊寒鸣近床。最怪流黄机上月，秋来偏照瓦鸳鸯。
田园,孤独#失意,秋夜与周南村作,泽国荒凉水接天，黄花寥落更谁怜。长饥每叹陶元亮，蹈海空怀鲁仲连。鸿雁关山飞暮雨，芙蓉池沼冷秋烟。夜窗客到多相感，共向清樽一惘然。
思乡,哀伤#愁绪#想家,梦觉辞,霜月何皎皎，寒风更凄凄。气候感微虫，终夜常悲啼。游子当此时，能不念故栖。念久结为梦，远过横塘西。此梦亦良劳，屡涉山谷溪。宛然见亲友，笑语相招携。觉来仍在旅，乡远人乖暌。浮生等如梦，短长不须稽。
思乡,哀伤#愁绪#孤独#想家,清明,三春忽已二，旅邸又清明。草绿离离色，莺啼处处声。无穷游子意，莫展上邱情。回首梅花邈，乱云空自横。
思乡#悼亡,哀伤#愁绪#想家,哭舍弟克明三首 其一,滴尽他乡泪，愁云惨不舒。书来刚阅月，死别忽冥途。心苦空缘梦，天高何处呼。无情花底月，衰影照来孤。
思乡,哀伤#愁绪#流泪#想家,丙子元日试笔,军城衙散不须开，徐拨金垆煖篆灰。初日似偏羊傅阁，早春难到濮王台。辛盘妇怯他乡味，柏酒儿惊最后杯。忽忆朝天吾季在，玉珂声自未央回。
战争,怨恨#想家,征马嘶,边塞草枯处，将军乍列营。驽骀甘恋栈，骐骥愿从征。战死骨难朽，生还功已成。超腾千里志，不作别离声。
思乡,愁绪#想家,子与至武林,良时能自至，嘉会无常期。长飙吹浮云，奄忽东南驰。依依曳景光，泠泠发馀悲。非君命俦匹，游子安可为。大江折其流，武林怆以摧。念今在往路，执手野徘徊。何必同一身，中怀贵不疑。弹冠有逸响，驾言即前绥。
思乡,哀伤#愁绪#孤独#失意#想家,涿南见蚕妇本汴梁贵家,蚕月何曾出后堂，干戈流落客他乡。罗衣著尽无人问，自把荆篮摘野桑。
思乡,愁绪#流泪#想家,高廉雷三郡旅中寄怀道香楼内子 其一,美人居莞水，游子在崧台。一片闺中月，清光夜夜来。泪痕知满镜，行处定生苔。白露秋方冷，芙蓉勉自开。
思乡,哀伤#孤独#想家,其四,故园此日正芳菲，油菜花黄豆荚肥。侬是天涯断肠客，好春时节送人归。
思乡,哀伤#愁绪#想家,舟中述怀,高城片雨外，倚棹乱蝉鸣。远树他乡色，浮云过客情。泉甘知早竭，木散得长生。悔逐时人后，空将骨肉轻。
思乡,哀伤#愁绪#想家,洛州寒食二首 其一,洛州城东李花白，游子他乡遇寒食。晴丝百丈罥马蹄，留滞嵩阳归不得。道傍欲折杨柳枝，手把长条三叹息。
思乡,愁绪#想家,拟李白古风,重阴翳白日，阳和转凄薄。霰雪何纷揉，草木尽零落。长风终夜厉，栖鸟将焉托。游子敝貂裘，居人羡藜藿。所以商山翁，高举往岩壑。
怀人,失意#思念,追悼王西樵吏部兼怀阮亭,海内谁知己，相思大小王。风来关塞远，月落梦魂长。多病宽腰带，流年积鬓霜。鸰原悲宿草，重与泪沾裳。
思乡,哀伤#愁绪#怨恨#想家,陪诸友野步 其一,北客身将老，东风又岁华。山晴添气象，水暖莫津涯。贫觉他乡苦，慵嫌去路斜。升平吾会见，时事不须嗟。
战争,哀伤#流泪#怨恨,过弹筝峡,悠悠薄洛水，东出弹筝峡。昔人感秋声，舞跃中音节。我来跨官马，屡渡随曲折。水寒石齿涩，鸣调苦悲咽。应有征人泪，泠然洒清血。含恨变旧音，冷照关山月。衮衮东入海，馀情流未歇。掩耳不能听，挥鞭急超越。穿云望前垒，晚路山雨滑。去远犹自闻，回肠危欲绝。
思乡#田园,哀伤#愁绪#想家,宿田家早起,咿喔鸡声促曙光，劳劳人起戒行装。乱离几厌兵戎苦，迢递徒悲道路长。半榻云窝犹未暖，一宵萍水又他乡。何时得似王摩诘，睡听啼莺懒下床。
思乡,哀伤#想家,西湖曲,侬家生长西湖住，画舫红窗日来去。不识干戈战四夷，良辰歌舞酣朝暮。越王怀愤攻城来，士卒失守城门开。娇容如花惜不得，一旦零落同蒿莱。百年气运如过电，头白眼昏那忍见。商山路杳云雾深，桃源不假渔郎便。钱王宫阙草树荒，景灵台榭风雨凉。孤山梅花幸无恙，父老含悲辞故乡。
思乡,哀伤#愁绪#想家,舟中怀友人 其一,白头人已老，同约不同游。寒食他乡酒，春波各自舟。见灯思越语，闻橹待吴讴。安得须臾见，令人散百忧。
怀古,恐惧#惊讶,虎丘怀古二首 其一,霸业良图恨未成，夫椒败越枉相争。青山独有疏钟韵，片石空留试剑名。寂寞玉鱼王气暗，飘零金虎祖龙惊。年年仕女纷瞻墓，鹤市春深信有情。
怀人,哀伤#孤独#想家#思念,送张芬归江东兼寄柳中庸,久是天涯客，偏伤落木时。如何故国见，更欲异乡期。鸟暮东西急，波寒上下迟。空将满眼泪，千里怨相思。
山水,孤独#想家,游仙三首调笑丁戊山人 其一,昆崙乘左驰，日月从右没。人生居其间，猋熻若行客。荣华成朝电，骄奢翻自堲。生时芹一发，奄后肝胆隔。秦项荡飘风，尧舜亦荒忽。今古貌荣名，枯骨何所获。我闻丁令威，乘鹤独超越。千秋复归来，举手谢旧国。乃知好道人，匪为托高洁。
思乡,失意#想家,新年,夜月江声舣战船，故园柳色动新年。想因儿喜闭门坐，每有使来无信传。多病嘉鱼未能食，少眠得句忘题笺。琼楼高爽萦心曲，独倚东风望碧天。
思乡,哀伤#想家,途中寒食题黄梅临江驿寄崔融（一作初到黄梅临江驿）,马上逢寒食，愁中属暮春。可怜江浦望，不见洛阳人。北极怀明主，南溟作逐臣。故园肠断处，日夜柳条新。
思乡,哀伤#愁绪#想家,黄督,谁能见歌舞，不自爱阳春。少年双泪落，知是他乡人。
思乡#咏物,想家,蝉,本以高难饱，徒劳恨费声。五更疏欲断，一树碧无情。薄宦梗犹汎，故园芜已平。烦君最相警，我亦举家清。
怀人,流泪#思念,赠寄陈道易 其一,处处凭镌幼妇辞，银钩拓得慰相思。襄阳岘首依然在，千载惟谈堕泪碑。
思乡,哀伤#愁绪#流泪#想家#思念,生查子　 集句,他乡别故人，拭泪攀杨柳。此物最相思，皎皎当窗牗。留取作秋香，出入君怀袖。万里故园心，天地同长久。
思乡,哀伤#想家,题陆二闿墨梅,青禽枝上月如霜，梦觉罗浮欲断肠。却忆故园池馆里，看花一月不烧香。
悼亡,孤独#想家,哭建州李员外频,令终归故里，末岁道如初。旧友谁为志，清风岂易书。雨坟生野蕨，乡奠钓江鱼。独夜吟还泣，前年伴直庐。
思乡,愁绪#失意#想家,其二,宦迹天涯感慨中，登高览胜解相同。思乡节候逢流火，玩世行藏任转蓬。涟水烟飞老子气，芒山云起汉王风。细论往事增惆怅，徙倚尊前意不穷。
思乡,愁绪#想家,抵京口,欲去难言去，来归未得归。暂停江上棹，一采故山薇。霜露高堂冷，松楸墓木非。临行叹游子，梦里想春晖。
怀人,哀伤#流泪#想家,寄南屏师,庭柳日衰落，已听暮蝉吟。吾州西郭外，谁感故人心。卧病观元化，悠悠信难谌。不为物所迁，固知幽趣深。情来念不浅，道丧理亦沉。相望五千里，江汉水涔涔。神游不可到，短梦安能寻。不如东归翼，华发满瑶簪。
思乡#怀人,想家,寄题吴爱菊,渊明归故园，心与境俱会。种菊满东篱，高致在菊外。故人绝世好，尚友渺千载。幽赏属同流，更有心期在。
思乡,哀伤#愁绪#想家,偶成柬续芸,相看又一春，花乱马前尘。湖海他乡路，烟霞几处人。草连闲地远，鸟入暮山频。多少凄凉事，那堪白发新。
思乡,哀伤#愁绪#想家,东望,东望三江近，西看七泽长。到舟怜并缆，私语习他乡。日落山城冷，烟生草店凉。波光千万里，江路好难量。
怀人,孤独#怨恨#想家,寄仁美同好,秋深寥落旧交疏，况复思君万里馀。粤国山河违故邑，吴门烟月怨离居。数声落木啼猿后，几处疏砧过雁初。知尔西游多胜槩，别来诗兴近何如。
思乡,恐惧#惊讶#想家,山行闻鸡,亭午荒山闻远鸡，孤征遥向夜郎西。分违怅望飞云久，起舞愁惊落日低。逐客马前春寂寂，王孙天畔草萋萋。思乡故国情无限，回首风烟路几迷。
送别,怨恨#想家,送温台,眇眇天涯君去时，浮云流水自相随。人生一世长如客，何必今朝是别离。
思乡,哀伤#想家,九月一日口号奉呈显翁文叔,九秋未尽六秋穷，露冷风高爽气雄。无事日成多事过，故乡身与异乡同。心随酒盏归愁外，眼对时花到梦中。鸿雁已南吾渐北，自怜安稳愧庞公。
思乡,哀伤#愁绪#想家,元日费林二翰长集饮,柏叶细传元日酒，相过喜是玉堂人。他乡对客情偏洽，帝里逢春赏更新。紫禁祥烟低拂柳，凤池细水欲含蘋。年华物色看流輚，珍重尊前报主身。
悼亡,哀伤#想家,哭殷次伊,江山无主奈愁何，凄绝同胞爱国歌。虞岭魂归风雪夜，春寒犹禁自由花。
送别,哀伤#怨恨,假摄池州留别东溪隐居,一官仍是假，岂愿数离群。愁鬓看如雪，浮名认是云。暂辞南国隐，莫勒北山文。今后松溪月，还应梦见君。
思乡,恐惧#想家,其二,抚剑发孤啸，振羽翔林薄。西游古邺城，僶俛兴著作。日夕侍彤庐，凌晨登绮阁。虬颜希再觌，虎变惊一愕。谬承琼珠音，恍若烟氛廓。感此国士心，屏营泪双落。驾言旋故乡，因风达鱼钥。
山水,哀伤#想家,游西山归呈熊卓,高阁开襟生远兴，西山当眼更分明。酒边花树三春暗，湖上风林尽日清。忆昨并穿岩洞入，只今疑绕薜萝行。浮生扰扰非吾意，去鸟悠悠空世情。
思乡,愁绪#想家,其二十五,惊禽营颗粒，飞飞集邱隅。游子困行役，十年落江湖。煌煌秦与洛，运转天下枢。启明曜东汉，万足争奔趋。岂无爪距力，逐利如孙吴。得失昧前料，青云间泥涂。天命有厚薄，定分不可踰。归来北山下，俛仰收桑榆。
思乡,愁绪#想家,当涂道中,六月江路恶，惊涛戒舟杭。挂帆入支河，如马驰康庄。雨过禾苗齐，风来蒲稗香。平滩立鸥鹭，浅草眠牛羊。宛宛柳拂渠，修修竹遮墙。时见荷锄叟，休阴坐微凉。游子久离家，归心日夜忙。宁知此间乐，风土近故乡。
悼亡,恐惧#惊讶,哭小女降真,雨点轻沤风复惊，偶来何事去何情。浮生未到无生地，暂到人间又一生。
思乡,流泪#想家,遣愁 其一,故国云山外，音书何日来。烟深溟海暗，风雨夜猿哀。人向百蛮老，鸿应五岭回。自怜愁泪眼，懒上望乡台。
思乡,愁绪#想家,入宿太仓次黄汝济韵,纸帐梅花梦，空斋夜气侵。壮怀中岁感，游子五更心。月转花阴直，春随柳色深。无人知此意，攲枕自微吟。
山水,恐惧#想家,游山三首 其一,一生万里著行縢，抖擞尘埃尚未能。不怕语音时带剡，敢辞生计略如僧。疏梅渐动清溪曲，霁雪遥看古塔层。唤起故年清绝梦，数声柔橹下巴陵。
怀人,孤独#怨恨#思念,寄洛下王彝训先辈二首 其一,贾岛存正始，王维留格言。千篇千古在，一咏一惊魂。离别无他寄，相思共此门。阳春堪永恨，郢路转尘昏。
思乡,愁绪#流泪#想家,次韵吕芳卿春游,春光美于酒，我得醉其淳。春情浩于海，我得涉其滨。人生贵适意，何须苦悲颦。轩轩远游志，恨不穷入垠。流连虑忘返，岂徒玩芳新。游子多愒日，志士惟竞辰。二者孰得失，谁能究其因。俯仰天壤间，何轻用此身。骄惰由放逸，美好出艰辛。此日何足惜，我思古之人。
悼亡,流泪#想家,哭廖永祚,相期白首忆交欢，更忆绨袍范叔寒。锥土止存新马鬣，繐帷空设旧儒冠。百年同穴一坏易，四壁啼饥数口难。尚喜有归非我殡，西州清泪不须弹。
思乡,流泪#想家,其二,四年寒食困羁囚，山谷先茔无奈愁。想见故园诸弟在，夕阳挥泪更登楼。
思乡,孤独#想家,中秋旅夜,故乡何日到，今夕是中秋。落落空庭月，高高客夜楼。野烟当树暝，旅雁入云愁。遥忆诸兄弟，相欢在润州。
战争#思乡,想家,达州月夜,薄暮行人息，角声吹已残。城空群犬吠，明月照关山。四望何所见，烟苍树团团。但闻流水声，不见飞鸟还。故园天一角，时危路间关。避地方云始，整驾何当旋。故人同此夕，若为怀抱宽。
思乡,愁绪#想家,秋夜山中述事,初宵门未掩，独坐对霜空。极目故乡月，满溪寒草风。樵声当岭上，僧语在云中。正恨归期晚，萧萧闻塞鸿。
思乡,流泪#恐惧#想家,再过怀玉感述,瑟瑟零雨暮，荧荧灯烛光。我仆亦已痡，偃息临广堂。我何独不寐，起坐思纵横。念我同怀人，远游在冀方。岂无二三子，与子共翱翔。良友信可怀，宁知非尔兄。引领既北睇，侧身复东望。倚闾久相待，何以迟迟行。修途繁暑雨，涂潦沾衣裳。愿言托晨风，飞止即故乡。
思乡,愁绪#想家,还发闾延留赠白瞿山赵绛雪,归旌东指路无穷，靺鞨遗墟落照红。山泽气蒸常作雨，铙笳声咽故多风。他时我恋空桑宿，今日谁推大树功。离思乡愁同错莫，戍楼西去月如弓。
思乡,愁绪#想家,其五,本意乘车便，翻成买棹行。众流趋汉水，游子赴乡情。月照一帆久，秋随双桨生。江城好山色，隔县已相迎。
思乡,哀伤#愁绪#想家,即事,扶栋初成屋，为园旋筑墙。看山嫌树密，傍砌觉花香。蝶翅明如画，莺声巧似簧。春光不相负，何必滞他乡。
思乡#山水,愁绪#想家,登紫云山，是葛仙炼丹处,昔岁曾游此，题诗墨尚新。药炉烧芋栗，丹井长荆蓁。鸡犬驯游子，壶觞费道人。驰驱明日事，暂浣客裾尘。
怀人,孤独#流泪#失意,雨夜怀虚碧,共有烟霞疾，襟期江海分。故人年老别，寒雨夜深闻。地肺潜通岳，峨眉秀拂云。何时负笈去，稽首五千文。
思乡,哀伤#愁绪#想家,王十五司马弟出郭相访兼遗营茅屋赀,客里何迁次，江边正寂寥。肯来寻一老，愁破是今朝。忧我营茅栋，携钱过野桥。他乡唯表弟，还往莫辞遥。
思乡,流泪#想家,鉴江亭,地近南荒万岭回，石亭斜倚鉴江开。乡心苦被蛮云结，客泪遥含海色来。六月孤城喧鼓角，千家落日闭蒿莱。炎方多难何时解，极目重溟转自哀。
思乡,哀伤#想家,行都饯岁,插架馀残历，挑灯忆故乡。年光蛇赴壑，羁旅雁随阳。禁阙迎傩鼓，邻街祭灶香。英雄须自力，容易鬓毛苍。
悼亡,哀伤#孤独#想家,哭彭先生,谷口溪声客自伤，那堪呜咽吊残阳。空阶鹤恋丹青影，秋雨苔封白石床。主祭孤儿初学语，无媒旅榇未还乡。门人远赴心丧夜，月满千山旧草堂。
咏物,恐惧#惊讶,咏牡丹,洛下谁移致，江南种得成。高株非自接，径尺信能盈。恨匪坚牢质，漫令城国倾。未宜贫舍有，风起莫多惊。
思乡,愁绪#想家,后游子吟,慈母眼中泪，游子衣上痕。衣复为客寒，衣单在家温。谁谓詹去侧，不忧以欢欣。
思乡,哀伤#孤独#想家,郁郁,郁郁羁怀不易开，更堪寥落动凄哀。华胥梦破青山在，梁甫吟成白发催。秋意渐随林影薄，晓寒都逐雁声来。并州旧日风声恶，怅望乡书早晚回。
思乡#怀人,哀伤#愁绪#想家,九日怀沈大本,茱萸红映绛纱囊，旧俗犹传费长房。身健喜逢高处饮，老来不觉醉时狂。已拚乌帽迎风落，任取黄花插鬓香。眼底故人惟沈约，每逢佳节入他乡。
思乡#怀人,想家,寄答戴通乾,故人哆口说仪型，歧路萧条见客星。独立望乡聊自遣，一酣倚酒未全醒。越中踪迹潜张廌，海上文章著管宁。莫问盘阴老樵父，断云枯木共沈冥。
战争,惊讶#想家,塞上曲 其一,秋生关塞晓霜飞，日上辕门探骑归。百战将军惊白发，不知凋敝几征衣。
思乡,哀伤#想家,其二,记得祥符识面时，回头二十二年非。羡君学似川方至，顾我身如鸟倦飞。老境天教重会合，异乡心最惜分违。雁山亲旧如相问，征雁归时我亦归。
思乡,哀伤#愁绪#想家,记梦,梦绕双亲膝，牵衣话正长。鸡声惊觉后，依旧在他乡。
悼亡,流泪#想家,哭从叔蓼庵,南溟归客涕交零，洒向泉台寄步兵。多难相依同父子，百年长恨隔幽明。诸孤忍负生前托，遗草空怜死后名。抆泪忆君行自念，年来三十二毛生。
思乡,愁绪#想家,其三十五,青青潇湘竹，猗猗被寒水。游子如飞蓬，佳人旷千里。登高左右望，但见黄尘起。凤凰翔不下，梧桐化为枳。伤怀不可道，忧念何时巳。
思乡,哀伤#失意#想家,其三,归兴不可遏，归程待何时？悠悠故乡心，一夕千里驰。西风动霄汉，惨惨令人悲。况我多病身，天涯久栖迟。交游义难忘，岂忍轻别离。重念丘陇远，娇儿正愚痴。因循死异邑，后世将何遗。所愿经营日，及此未全衰。树桑墙以下，开畦水之湄。既得舒困难，且可为镃基。
闺怨,怨恨#思念,闺怨,小窗睡起觉衣松，怪底幽情似酒浓。立尽斜阳人不见，目随征雁到回峰。
悼亡,哀伤#失意,哭柳仲和,干时双落莫，触事两趑趄。意广子知我，命穷天丧予。哀音来涧壑，老泪湿衿裾。从此南冈下，经年独荷锄。
怀古,孤独#失意#想家,孙权故城下怀古兼送友人归建业,雄图争割据，神器终不守。上下武昌城，长江竟何有。古来壮台榭，事往悲陵阜。寥落几家人，犹依数株柳。威灵绝想像，芜没空林薮。野径春草中，郊扉夕阳后。逢君从此去，背楚方东走。烟际指金陵，潮时过湓口。行人已何在，临水徒挥手。惆怅不能归，孤帆没云久。
思乡,愁绪#想家,桃村寄题三首 其二,白云深处锦成堆，游子逢春定一来。会得四时春不断，桃村何日不花开。
怀人,想家#思念,春日山中有怀赵瀫阳年丈时官南越,不关寂寞重相思，心折长安握手时。万里铜标人落魄，十年金马事参差。眼青杨柳东风日，头白梅花北向枝。惟有鲁狂容圣世，五湖烟水足恩私。
思乡,愁绪#想家,晚渡黄河,闻道吕梁险，东分此地宽。纬萧询土俗，剪纸祭波官。落日中流赤，长风五月寒。高堂念游子，舟楫报平安。
怀古,孤独#失意#想家,易州道中怀古,春风匹马经行地，落日黄金亦故台。敢谓燕昭无伯略，谁怜易水见雄才。青云不动龙山合，绿树无声雁影回。千载天涯沦落客，敝袍孤剑有余哀。
思乡,哀伤#愁绪#恐惧#惊讶#想家,戏柬贤十良二,邂逅沙湖子，他乡眼倍明。金炉湖上意，秋燕幕中情。旧有东峰约，重寻颍水盟。燋桐应未拂，卓氏不须惊。
思乡#咏物,哀伤#愁绪#想家,柳,草阁疏林迥，檐前绕绿杨。章台怜御苑，灞岸惜他乡。系马青春晚，藏乌子夜长。玉关频折赠，离思断人肠。
思乡,哀伤#愁绪#想家,客路晚春,年年吟帽客他乡，柳絮飞时日渐长。远树云生残照没，近梅风重早晨凉。桑条带露归蚕室，花片随泥上燕梁。历日又催春色去，田家便有插秧忙。
思乡,孤独#想家,永绥胡十二客九江感寄,一天凉影雁南还，人在匡庐杳霭间。帆外晚云三楚树，马前秋雨六朝山。风波远客眠餐损，兵火荒江战守閒。近得故乡消息否，下游牙纛海门关。
战争#思乡,哀伤#恐惧#惊讶#想家,陇头水,陇树苍苍陇坂长，征人陇上回望乡。停车立马不能去，况复陇水惊断肠。谁言此水源无极，尽是征人流泪积。拔剑斫断令不流，莫教惹动征人愁。水声不断愁还起，泪下还滴东流水。封书和泪付东流，为我殷勤达乡里。
思乡,愁绪#想家,庚辰西域清明①,清明时节过边城，远客临风几许情。野鸟间关难解语，山花烂漫不知名。葡萄酒熟愁肠乱，玛瑙杯寒醉眼明。遥想故园今好在，梨花深院鹧鸪声。
思乡,失意#想家,再用前韵趣归,故乡何处海东头，地尽东南最胜州。水陆归程几百驿，风尘回首恰三秋。无才北使能降敌，决意东归已办舟。去国不缘明主弃，只缘多病更宜休。
山水,喜悦#惊讶,登乌江宝泉寺南山望金陵作（己巳三月赋）,我爱金陵望不厌，独寻微径蹑晴岚。柔桑浅草三月尾，踊塔飞楼一水南。苒苒流云牵仿像，迟迟艳日助醺酣。何须拊手歌桃叶，已觉王郎思不堪。
山水,愁绪#想家,游西林寺,寺外青骢拥月题，寺中笑语逐云低。不知春色老不老，来访禅林西复西。心地虚明檐外竹，舌声长广眼前溪。幽寻寓我清凉境，何必羁愁念故栖。
思乡,流泪#想家,代柬因令弟参军寄讯杨太史,何事投荒久，犹闻赐召迟。伏波穷瘴疠，定远老戎麾。卉服居将染，瓜期岁屡移。乡心魑魅诮，客泪杜鹃知。迹学龙蛇隐，恩怀犬马私。清明望京洛，晦日眺昆池。赋拟还邛后，书成去赵时。因声传棣萼，结想眷琼枝。锦里家连郭，苍山路断岐。无由行载酒，一问子云奇。
思乡,愁绪#想家,其二,晨风暮栗烈，游子戒行役。烟云蔽四野，停车惨不发。临河送将归，恋恋难为别。飙尘倏聚散，日月递盈缺。与君万里外，恩情中道绝。明发不相待，展步即胡越。勉力树令名，庶以慰蕴结。
思乡,哀伤#愁绪#想家,平圃驿中秋玩月用牛士良韵,平圃驿前端正月，金鳞万叠水光开。婵娟几见他乡共，老大宁期此地来。星汉夜摇旗影动，江山秋入笛声哀。病夫懒坐那禁酒，喜看频倾举玉杯。
田园,流泪#失意,次韵村居,寂寞三家市，龙钟七十翁。相逢说生理，自诧得农功。雉雊来牟熟，蚕登桑柘空。时平人意乐，邀我一尊同。
思乡,愁绪#想家,皂河至邳州,河中新水足，空外片帆飞。沙鸟声何碎，江蓠绿正肥。行舟随处泊，游子几时归。呼取兰陵酒，微吟对夕晖。
思乡,哀伤#愁绪#流泪#想家,捣衣篇,皎月入房帷，凉风吹衣襟。游子远行役，少妇鸣清砧。良夜既以永，怀人益以深。孤鸿唳天际，促织吟堂阴。余亦别家久，涕泣不能禁。
思乡,恐惧#惊讶#想家,次于东浦闻雁元韵,霜信何来动碧林，西风吹雁下寒岑。远离关塞星初落，秋到潇湘水正深。应共露盘惊鹤梦，遥怜筝柱写乡心。遗音欲断衡阳浦，已是更阑玉漏沈。
思乡,哀伤#愁绪#想家,秋日怀东湖,枯荷残蓼满秋池，长日思归未有期。一笛唤愁霜落后，双砧敲梦月明时。老惟防病勤收药，贫欲谋生懒作诗。莫怪羁人头易白，他乡岁晚倍堪悲。
思乡,流泪#失意#想家,宾州,宾州大如斗，青林掩苍霭。乱石熊豹蹲，累累漱江濑。野妪碧裙襦，聚虚拥野外。青箬罗米盐，飘飘双绣带。日晚投古驿，酸风不可奈。绿竹乱生枝，离披影如盖。瘴雨飞为尘，鸺鹠声哕哕。府僚跪庭前，对我各一慨。浊酒强为饮，旅魂那可醉。故园何日还，白云绕吴会。
田园,流泪#失意,光绪丙午三月至金陵过汪梅村先生金沙井故宅询知墓在牛首山欲谒未果惘然有赋,儿时负剑屡登堂，二老谈经听座旁。岁谶龙蛇同洒泪，墓园松柏几经霜。蛛尘依旧元亭寂，丝竹无闻鲁国荒。不见小同传郑学，清明时节总凄凉。
思乡,哀伤#恐惧#惊讶#失意#想家,冷仙亭晚眺,冷谦湖海士，游戏狎真皇。跌宕公卿侧，栖迟日月傍。无人知道术，妙解寄宫商。元放形潜隐，壶公迹善藏。昔时遗躅在，古庙草痕长。水阁含飞动，烟云蔼郁苍。鱼沉惊野客，鸟下集虚堂。物外寻仙侣，空传有禁方。丹砂滋卉药，烟雨媚鸳央。白发愁难扫，黄冠老自伤。泥涂淹岁晚，霄汉欲飞翔。会访安期去，沧溟吾故乡。
思乡,哀伤#愁绪#想家,舟次葛阳,容与扁舟度葛阳，停桡相问总他乡。几般笑语山川异，两月舟帆驿路长。腊尽官梅含雪色，春来群卉换年芳。旅吟只讶同声少，行李萧萧大道傍。
思乡,哀伤#愁绪#想家,清明纪事兼忆亡友邴西津 其一,铅华零落冷妆台，明月他乡任去来。曾忆春闺惊梦觉，杜鹃啼处最堪哀。
思乡,哀伤#愁绪#想家,甲子正月八日重馆竹梧轩,壮志销磨尽，他乡老病俱。还搜残卷帙，重课旧生徒。天地苏群动，饥寒困腐儒。厚生怜八口，吾道乏良图。
思乡,愁绪#怨恨#想家,答徐昌谷,十年书札阻交亲，忽枉篇章转愧人。何日行台堪倒屣，殊方离恨久伤神。杨雄总畏才难敌，王翰还要晚共邻。肺病一春抛酒盏，问奇虚负故园宾。
思乡,哀伤#愁绪#孤独#想家,用前韵酬清首座,寺寄他乡客，家居何处僧。一盂钟后饭，数盏夜深灯。出井初无索，斲轮还中绳。拟心观此境，阶级已成层。
闺怨,哀伤#愁绪,秋闺,铜龙漏咽良宵永，风透玉楼罗袂冷。倚遍阑干思悄然，云鬟斜亸谁为整。溅齿梅酸蹙黛蛾，闲愁默默当如何。举头碧落星河淡，露下空庭金气多。归来香烬银缸灭，半窗凉影梧桐月。
思乡,哀伤#惊讶#想家#思念,再叠浪字韵寄玉初山中,缄愁无复寄穹苍，咄咄书空字数行。里社追随聊结约，近郊耕凿胜还乡。心伤蜀魄依群鸟，目断虞渊望九阳。荏苒光阴今日尽，洒将衰泪任浪浪。
思乡,愁绪#想家,其二,光风荡繁囿，丹绿缀柔柯。游子去万里，空闺敛翠蛾。行云落江水，酒尽不成歌。鸡飞与狗走，妾命独奈何。
思乡,愁绪#想家,感怀（集古诗句二首）,清露被皋兰，落日照秋草。人生天地间，岂能长寿考。往来成古今，焉得不速老。仰视浮云飞，富贵焉常保。明月照高台，促织鸣东壁。游子寒无衣，北风何惨慄。池鱼思故渊，玄鸟逝安适。还顾望旧乡，悲与亲友别。
战争#思乡,哀伤#流泪,闻警,汉将防秋力已殚，年年遣戍出长安。宾鸿声断传书少，铁骑蹄穿践雪寒。止见亚夫屯细柳，不闻介子斩楼兰。欲知塞外思乡泪，为赋军中行路难。
思乡#咏物,想家,雪,一庭飞雪影翩翻，静听风檐冻雀喧。何苦尖叉寻恶韵，且随盐絮作陈言。閒中诗草如春笋，梦里梅花满故园。五剧车声忙底事，有人高卧不开轩。
思乡#怀人,愁绪#想家#思念,寄怀长安旧游,残春匹马辞建章，天南冀北遥相望。游子衣裳滞江雨，故人剑佩锵胡霜。王程忽讶芳草暮，客心有似浮云长。安得双鸿起天末，相思寄尔明月珰。
战争,哀伤#想家,送李屺瞻归泾阳,故国传烽火，归来吊战场。三秋看太白，万骑塞陈仓。射虎身犹健，闻鸡意不忘。悲歌燕赵别，风雨又重阳。
怀人,孤独#怨恨,雪后宿惠山寺怀一峰,竹外佛灯残，松响人声绝。开门片月寒，照见数峰雪。济上岁云暮，怀归心益切。眷彼云中雁，失群鸣悲咽。抱琴一含情，知音缅离别。
思乡,喜悦#想家,董伯和竹溪寓居,三井西边十亩坡，与云盘礴傲羲娥。危时自说升平话，险地今为安乐窝。鱼鳖收溪供草酌，竹松临户当花窠。故园台榭姑苏问，万事从来蚁一柯。
思乡,哀伤#愁绪#想家,予宿桐音宅出所赋慰诗四章妙丽愀怆讽之伤怀因勉酬三诗导情 其一,故国藏车日，他乡卖饼人。秋衣怜季布，夜酒对孙宾。阁下红蕉暗，灯前白发新。十年悲往事，相顾泪盈巾。
思乡,哀伤#愁绪#想家,闰九月繁台酬寄常邓州前御史兄,昨属传书宽远忆，侧闻为郡解忧襟。他乡病起逢秋色，故国花香见客心。三径园庄常阒寂，百年台榭独登临。天晴水散荆襄急，云合山包汝邓深。州县黄堂非尔辈，朝廷骢马要人钦。也知皂盖熊罴轼，不换乌台獬豸簪。尽道白公如白玉，终然黄霸锡黄金。徵聊拜相他年事，野老扶犁望傅霖。
思乡,哀伤#想家,丙戌岁正月出洛阳书怀,往岁衣褐见，受服金马门。拟将忠与贞，来酬主人恩。天地暂雷雨，洪波生平原。穷鳞遂蹭蹬，夙昔事罕存。幸逢帝出震，授钺清东藩。白日忽再中，万方咸骏奔。王风从西来，春光满乾坤。蛰虫竞飞动，余亦辞笼樊。遭遇思自强，宠辱安足言。唯将四方志，回首谢故园。
怀人,流泪#失意#思念,寄冯深居,人世还如客路同，可堪垂老尚飘蓬。旧年两向吴中见，今日相思白下东。乌鹊桥边望明月，凤凰台上咏秋风。满题红叶随流去，惆怅才高命不通。
思乡,愁绪#想家,忆远曲,鲤鱼风起江涛恶，昨夜郎船何处泊。武昌遥望天上头，客梦况隔巴江秋。杜鹃不解催归去，处处征帆送津树。日落黄陵古庙烟，秋风那顾客衣穿。霜天手冷鹍弦歇，苦雁声中堕寒月。红颜寂寞宁自嗟，只念游子羁天涯，破屋孤镫枕如水，也应似妾空闺里。
思乡,孤独#想家,桐庐道中杂咏 其一,宿雨朝来歇，山云尚接连。芙蓉乱越渚，粳稻满吴田。有景拚为客，无机任似禅。乡心虽强制，犹废夜中眠。
思乡,愁绪#想家,赠黄肇三首 其一,终风劲柔条，游子返故乡。兄嫂糁藜羹，慈母缝衣裳。离觥载恓恻，平旦天一方。来忘楚塞远，去觉闽山长。
思乡,愁绪#流泪#想家,九日同钱竹汀先生曹习庵舍人登陶然亭有作,孤亭直上出疏林，槛外飞鸿送远音。满地夕阳明潦水，遥空寒色散云阴。凭高易下怀乡泪，客久难为游子吟。差喜金门多旧识，凤城佳日共登临。
思乡,孤独#想家,秋夜长安病后作,秋中帝里经旬雨，晴后蝉声更不闻。牢落闲庭新病起，故乡南去雁成群。
送别,愁绪#恐惧#想家,送应氏诗二首 其一,步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。
怀人,哀伤#思念,夏日寓居寄友人,北游兵阻复南还，因寄荆州病掩关。日月坐销江上寺，清凉魂断剡中山。披缁影迹堪藏拙，出世身心合向闲。多谢扶风大君子，相思时到寂寥间。
思乡,哀伤#孤独#想家,新秋,夜来络纬知秋早，一片新声出槿篱。鲈鲙梦回无限兴，罗纨题就不胜悲。思亲肠断云飞处，忆友心摧月落时。无柰江山苦留客，故园归计尚迟迟。
思乡,哀伤#想家,初冬赣城官舍思归,春来策马向关山，岁晚萧条忆故园。自识牺牛终伏俎，从来野鹤怕乘轩。弹冠渐入垂纶景，报国空怀曝背暄。世事悠悠多变态，片帆归去复何言。
思乡,失意#想家,庐陵道中,江流吉宇水澄清，曲折沿溪不计程。村树含烟迷远近，山云挟雨乱阴晴。独怜天际孤帆影，怕听秋空一雁声。城市繁华风物美，乱离偏触故乡情。
战争,愤怒#惊讶,骁将,天赋骁勇姿，世称万人敌。猛奋拔山势，健伸扛鼎力。叱咤声如雷，群马皆辟易。出没声若风，独鸷自搏击。古将应难俦，今人更无匹。伏弩发马陵，烈焰炽赤壁。怒瞋目流电，威震须森戟。镇国矻长城，戍边穷异域。报捷书露布，奏凯驰羽檄。能踵卫霍功，可继关张绩。临阵设兵机，忠君效臣职。会当图云台，千载名烜赫。
思乡,愁绪#想家,思家,木落愁远山，乡心夜来绝。不见渡溪人，但见渡头月。高堂忆远征，妻孥望天末。舞衣生轻尘，自贻此契阔。白云起江头，直向武夷没。
怀人,孤独#思念,荅寄余德甫,二月鸿书发豫章，到来春兴日能长。宦情转借中山箧，诗句犹含右省香。海内故人元落落，江南秋色正苍苍。遥知相忆登高处，更过陶家醉不妨。
思乡,愁绪#想家,其二,别日一何久，会日一何难。浮云满天地，游子路间关。为君置斗酒，四座惨无欢。仰视明星辉，俯观沟水澜。聚散谅无准，浮沈宁足叹。少年多意气，碌碌非所安。愿敦久要谊，相期以岁寒。
思乡,哀伤#流泪#想家,其二,久别形容改，相逢涕泪收。少陵歌里哭，元亮饮中忧。岩瀑和冰下，溪楂避石流。故园春早动，归计莫悠悠。
思乡#山水,哀伤#愁绪#孤独#想家,游天池寺,谁家墓道创犹新，便见禅宫迹日陈。宝地也闻归别主，青山终是属游人。残僧寥落他乡乞，古佛荒凉野魅邻。惟有泉声秋可听，苔衣漠漠石磷磷。
思乡,孤独#想家,秋夜闻角,一声孤角起边头，月照关山万里愁。何事并州今夜客，听来翻忆故园愁。
怀人,流泪#想家#思念,寄见甫弟,历尽巴山白发新，西风何处不伤神。马曹蹭蹬官难起，鸟道艰危老更贫。九派长江春后雁，一年芳草梦中人。相思况是无消息，徙倚天涯涕泪频。
思乡,失意#想家,雨夜,关河隔千里，笔研寄馀生。老觉乡心重，閒知世念轻。微风摇竹影，细雨簌檐声。落魄缘何事，吾今不用名。
思乡,想家#思念,赠文选许石城升南太常少卿之任 其一,山公为吏部，纶命列清卿。世以文章著，官□礼乐名。白云秋日思，芳草故园情。春望能相忆，宫莺雨后声。
怀人,愁绪#思念,冬夜客馆怀王达善,幽斋人寂寂，独坐抱相思。正是离居夕，况当迟暮时。阶空寒叶响，窗暝宿烟滋。安得瑶华发，山中践素期。
怀人,想家#思念,寄赵仰之（吴刊作止）,倾盖逢君亦偶然，埙篪今日似当年。仙风宛是金华旧，诗句分明历水传。故国江山聊徙倚，深灯歌笑屡迁延。相思果许重相见，豫约严装报此缘。
思乡,愁绪#想家,见燕,杏叶新阴拂女墙，风吹小燕过池塘。相期定似逢寒食，乍见争如说故乡。弄影不教沾柳絮，衔泥何惜点琴囊。双栖并翅真怜汝，愁杀卢家春昼长。
思乡,哀伤#愁绪#想家,悼亡,自古生离足感伤，争教死别便相忘。荒陂何处坟三尺，老眼他乡泪数行。多事春风吹梦散，无情寒月照更长。还家恰是新寒节，忍见堂空纸挂墙。
思乡,哀伤#想家,过高邮,万里渡潇湘，洞庭一苇驾。不图返故乡，苍茫与之亚。崩奔万雷鸣，漭沆一川泻。浩浩无陵谷，汤汤兼冬夏。孩稚饱虺蛇，鹅鸭栖桑柘。舴艋妇子巢，场圃鱼龙舍。买薪须论斤，卖儿不计价。古人贵防川，蚁穴严一罅。如何村落间，众流汇其下？耕凿计已休，畚锸役未罢。死者长已矣，壮者不得暇。哀哉此苍生，谁将奇祸嫁？
思乡,愁绪#想家,免归思母八首 其一,游子言归戴主恩，庭萱遥想露华繁。八旬将届称觞日，十载初招陟屺魂。屈指承颜思缩地，先朝寄鲤祝加飧。慈闱忆我还殊甚，飞梦时时见倚门。
战争,流泪#想家,万里,万里青枫悲素秋，千门风急楚云流。江南涕泪重城急，海上亲朋暮角愁。西入战烽迷汉骑，年来渔父失江鸥。寄言诸将须深策，早把新军驻石头。
思乡,愤怒#失意,雨后晨出荥泽道中寄嘉仲明府,宿雨郊原润，新晴禾黍香。天高晨气静，地阔野风凉。忽忽忧群盗，悁悁怀故乡。摄官聊免死，何敢论行藏。
思乡,愤怒#想家,山中月夜草色香烈颇如昔年上庸鹿门之游感而为诗,月淡云始合，沉沉山树清。露濡幽气馥，涧草不知名。既念上庸隐，复怀鹿门行。暌离驰岁月，南北异平生。况抱怀昔念，存没感中情。缅怀故园月，亦傍山河明。花发因风散，溪流度石平。当时游瞩地，何人复再经。客心徒搔搔，夜色自冥冥。萧散讵为适，祗今悲愤盈。
闺怨,愤怒#哀伤#愁绪#怨恨,愤怨诗①,于公恸哭三年旱，邹衍含愁五月霜。今我幽愁还似古，皇天无语但苍苍。
思乡,哀伤#愁绪#流泪#怨恨#想家,其二十,汉帝亦多情，酒酣思猛士。悽悲大风歌，辞与招魂似。韩彭皆已亡，慷慨不可止。泣下为淮阴，非是悲游子。刻薄钟室诛，终古帝王耻。忍以英雄人，以与儿女子。
思乡,哀伤#愁绪#想家,其二,滚滚红尘世路长，不知何事走他乡。回头日望家山远，满目空云带夕阳。
思乡,哀伤#愁绪#想家,其七,我行复中野，怛怛自今兹。蹭蹬勿重陈，所伤命与时。非无青霞质，素衣向已缁。侧闻雍门弹，慰此中忧疑。忧疑卒未解，至音已无辞。古风落冥冥，大道不可思。王乔非予愿，詹尹亦我欺。江花莽消息，游子暮何之。相逢东园公，遗我考槃诗。
闺怨,哀伤#怨恨,鸟名 闺怨（六朝体）,羁栖雌鹄妒鸳鸯，卧壁悬鹑损鹔鹴。借问碧鸡天外影，还入丹凤梦中乡。乌头自白君自客，雁足空素妾空房。妾边比翼偏相恼，君处催归可自伤。轻鹣玉剪初分匹，啼鹃银箸暗成行。十二鸾钗容续股，三五莺闺枉断肠。颔燕峥嵘依汉日，鬓鸦萧飒欲秋霜。愁似三山鹏海阔，精卫丸泥正渺茫。
思乡,愁绪#想家,午日重登庾楼和朱恒斋太守,已上孤城又上楼，使君高宴最风流。重来湓浦逢佳节，閒对庐山话昔游。画鼓綵缠争渡楫，晓妆红插半开榴。赏心事事多非昔，不独思乡易白头。
思乡,哀伤#愁绪#想家,十二月十日,今日吾兄寿，萧条自举觞。燕山非故里，汴水亦他乡。河鲤行思海，原鸰飞畏霜。客居怜小侄，潜望白云长。
思乡,哀伤#愁绪#想家,元日对雪简宋孝廉（实颖）,令节他乡会，春盘上客偏。乱云迷禹穴，独鹤语尧年。坐下山阴雪，无愁射的玄。明朝江口望，定有孝廉船。
思乡,哀伤#失意#想家,次韵酬葛元哲经历,忆昔少年时，到处游名山。讵知数载后，反堕尘网间。故乡佳山水，梦寐不可攀。感慨乌槎冈，栖迟碧水湾。兹辰入深谷，如得青莲环。拂石爱萝薜，穿云听潺湲。谁寄草堂赀，已开松菊关。况复迂宪节，绣衣相往还。终焉慕陶杜，岂敢侪商颜。霜叶晚瑟瑟，秋华晓斑斑。溪桥供憩息，池馆燕馀閒。便当此卜筑，足以散疏顽。
思乡,愁绪#想家,其二,高秋云物满河阳，死别生离事渺茫。千里凉风吹作客，五年圆月照思乡。衣沾酒汁三分泪，梦断琴弦八度霜。寄语凤凰台下友，故园衰草总堪伤。
怀人,哀伤#想家#思念,怀乔白岩太宰,忆别始再聚，竟岁还分离。悠悠太行下，望望闽海涯。南北一万里，音耗那得知。商飙转林薄，故叶馀空枝。索居亦云远，贮结良未缓。云晴谅自閒，去雁应时返。西窗几丛竹，月色共谁晚。相思复相思，肠盘未能饭。
思乡,恐惧#想家,留馆京师,挟策艰难献帝阍，冀邀升斗赡朝昏。那堪孤客天涯境，尽是双亲梦里魂。刺眼寒花三次发，惊心白露九秋繁。望乡时倚庭前树，冷雁哀笳满蓟门。
思乡,愁绪#想家,得家书五年留滞今且去楚矣,持是安归黯可伤，出门负手楚天长。寒江向晚波初碧，病槛经旬叶尽黄。闲味饱谙忘有我，孤怀潜转入思乡。披书却感居人语，为扫松篁待解装。
思乡,哀伤#愁绪#想家,其八十六 清明,晓起愁闻杜宇声，伤心节候又清明。谁知瘴岭三年别，犹作他乡患难人。
战争,失意#想家,西陲闻警,西来烽火照边隅，铁马骄嘶塞草枯。聚米已筹山谷未，防边曾设鹳鹅无。黄河岸上宁遗灶，青海原头有断弧。惆怅从来征战地，萧条汉垒夜啼乌。
思乡,哀伤#恐惧#失意#想家,凉波,凉波昨夜起，蹙我池上树。萧萧行可惜，耿耿岁将暮。故乡日云远，谁当共情素。惝恍追昔游，黯然隔重雾。幽忧回难释，中庭思且步。人生如浮云，流宕不得住。胡为自局蹐，三叹复四顾。广野多悲风，大道有歧路。?俗未能识，急趋虑妄附。愿与金石交，委心任所遇。
思乡,失意#想家,归兴 其一,风尘事事不堪论，回首云山断客魂。四海劳民皮已尽，三年傲吏骨犹存。倦思缩地归南墅，愁欲呼天赋北门。奄忽故园春又暮，空教青鬓负华樽。
思乡,愁绪#想家,春草,朝烟萦露湿，夜雨闭门深。但可佳人斗，无伤游子心。渐长湖边色，翻成梦里吟。一樽郊寺外，趺坐类禅林。
思乡#山水,想家,登寺阁见月上率然成咏,残阳犹半谷，片月已临山。暮色千林起，乡心万里还。不堪常俯仰，宁有但间关。绝世非吾意，幽栖寄暂閒。
怀人,愁绪#想家,送谭天水入闽中寄周还梅,客情乡语路迢迢，大海邻邦隔水潮。山色旧游凭鹤到，梅花新梦倩云招。琵琶不速红亭别，苜蓿难驯白马骄。为报河西桥畔月，手栽桐树不曾彫。
田园,哀伤#孤独,次韵沈冲叟闲居即事,晨起盥栉罢，焚香默坐馀。朝阳上窗户，寒雀下庭除。隐几商清句，开椷阅素书。吁嗟望尘客，徒解赋闲居。
思乡#怀人,愁绪#想家,寄人,空翠扑晴影，轻黄著柳枝。春风恋游子，浑似纵游时。除醉更无事，忆君方有诗。如何一片月，两地照相思。
思乡,愁绪#恐惧#惊讶#想家,早发西山,游子空有怀，赏心杳无路。前程数千里，乘夜连轻驭。缭绕松筱中，苍茫犹未曙。遥闻孤村犬，暗指人家去。疲马怀涧泉，征衣犯霜露。喧呼溪鸟惊，沙上或鶱翥。娟娟东岑月，照耀独归虑。
思乡#咏物,愤怒#想家,咏月,长夜清辉发，愁来分外明。徘徊新战骨，经过旧台城。秋色知何处，江心似不平。可堪吹急管，重起故乡情。
田园,哀伤#想家,月夜同诸友归自徐村,驱马临高台，月色莹如镜。众星吐寒芒，东方横斗柄。宇定光自发，林深鸟相庆。驴思栈豆鸣，人有归风咏。吾曹际明时，为道俱希圣。贫同一瓢颜，贵比万钟孟。所重在操存，原思果非病。譬彼道边木，枝柯何枯硬。白日发荣华，春条渐繁盛。吁嗟枯易荣，岂不由正性。飞云无长停，流电无久映。今我不驰驱，岁月忽欲竟。
思乡,哀伤#愁绪#想家,回波乐 其六十六,□□□有死，来去不相离。常居五浊地，更亦取头皮。纵得百年活，须臾一向子。彭祖七百岁，终成老烂鬼。托身得他乡，随生作名字。轮回□动急，生死不□你。身带无常苦，长命何须喜。
思乡,恐惧#想家,杨柳青,村旗夸酒莲花白，津鼓开帆杨柳青。壮岁惊心频客路，故乡回首几长亭。春深水涨嘉鱼味，海近风多健鹤翎。谁向高楼横玉笛，落梅愁绝醉中听。
送别,怨恨#思念,山斋会别,春草平陵路，荷衣醉别离。将寻洛阳友，共结洞庭期。星月半山尽，天鸡出海迟。无轻此分手，他日重相思。
思乡,愁绪#想家,奉答子安兄岁暮见贻,在昔参英寮，俱承明主顾。被服纷妍姿，彯缨俪芳步。悲哉游子情，徒以潜郎故。一为冲飙激，遂使佳期误。入魏怅无倚，浮湘眷有慕。扬旌指敝庐，千里同归路。再闻蟋蟀唱，两见蒹葭露。耀灵本易倾，驰运岂难度。端居怀苦心，苦心谁与晤。但感时不然，何嗟岁云暮。
思乡,哀伤#愁绪#怨恨#想家,江上,回首江云泪几双，酒空金盏在他乡。穷途自合亲情断，幽恨那堪世事忙。两岸草花秋寂历，一船烟月夜凄凉。不知身是孤飞鸟，犹误题笺寄孟光。
思乡,恐惧#想家,清明游西园有感,客转汾阳时禁烟，太行云渺故乡天。齐中一弟悲西垄，邺下诸儿走北阡。桃李未花春气晚，河山独赋老怀偏。重来秪恐芳菲尽，啼杀黄鹂空自怜。
思乡,恐惧#惊讶#想家,谢范信中钤辖惠笋炙,野人败壁屋数椽，枯肠如龟复如蝉。未忧饱死笑方朔，且要臞形追列仙。故园千本箨龙儿，轻雷殷户争蜿蜒。冻泥封根手自斸，一箸可当百味鲜。朅来曹南风土恶，齑饭酸呕羊酪膻。君家何从得此品，新馥惠我惊馋涎。便当过门乞馀炙，未信羹釜声轑然。
思乡,哀伤#愁绪#想家,同李游叶家池上作,月色浴四郊，天水一气警。坐令夜游子，投身藐姑顶。呼吸入肺肝，照见冰玉影。坊锲谁家石，名氏高蔚炳。百年如转烛，荐及孙曾等。想见恤纬人，严节秋霜冷。历历葑塘皎，郁郁松烟暝。寒流泻微茫，河汉相与永。何处人语喁，溪阴问鱼艇。
怀古,哀伤#孤独#失意,蠡湖怀古,我闻当年范少伯，兴越废吴建奇策。功成不屑像范金，抽身竟作烟波客。至今踪迹尚流传，十里蠡湖连笠泽。我来湖上一徘徊，无限悲怀触绪来。古来多少功名士，烹狗藏弓良可哀。蠡也超然见几作，轻舟荡漾胸襟开。越王旧殿今何在，带水盈盈名不改。何缘但说陶朱公，不将此意传千载。
思乡,愁绪#想家,高州寄友人,梅花又发去年枝，游子天涯未授衣。旧友别来书满箧，新居兵后草生扉。青霄有路凌风到，紫水无槎溯月归。岁晚望乡心最切，太行东北白云飞。
思乡,哀伤#愁绪#想家,宿驿① 其一,他乡异县老何堪，短发萧萧不胜簪。旋买一樽持自贺，病身安稳到江南。
思乡,想家#思念,留省早春奉怀诸兄弟三首 其一,故园君卧处，帷里阅年芳。微雨高城霁，寒冰春水长。黄鹂啼汉署，白马见吴乡。几许劳相忆，书来问景光。
思乡,哀伤#愁绪#失意#想家,次韵许希文,少年豪气压词场，晚喜松筠耐雪霜。但见貂裘嗟季子，焉知素发老潘郎。黄公垆畔山河邈，陶令门前草木长。邂逅正当戎马际，共惊飘泊在他乡。
战争,流泪#怨恨#想家,入塞,将军归来气如虎，十万貔貅争鼓舞。凯歌驰入玉门关，邑屋参差认乡土。弟兄亲戚远相迎，拥道拦街不得行。喜极成悲还堕泪，共言此会是更生。将军令严不得住，羽书催入京城去。朝廷受赏却还家，父子夫妻保相聚。人生从军可奈何，岁岁防边辛苦多。不须更奏边笳曲，请君听我入塞歌。
怀人,孤独#想家,春日居九楼怀仁和梁明府,春风黄鸟坐相求，倚听声声重客愁。削壁飞花聊进酒，乱山疏雨对登楼。黔天不到云中雁，湖海难逢雪后舟。应笑故人酬世拙，一官寥落自边州。
悼亡,流泪#怨恨,哭豹人二首 其一,垂老空思对酒期，那知缔好便伤离。同言词客常天宝，岂信徵君在义熙。百岁才名贫病里，两家儿女涕洟时。寝门为位非常事，可奈山阳笛又吹。
田园,恐惧#惊讶,光绪十八年1892三月初六日筱村中丞按试台南正在明伦堂讲书忽地大震因以诗纪之①,堂皇高坐地震惊，满堂漰湱洪涛声。如驾海舶樯忽倾，头目眩转浮沧溟。诸生罢讲相向瞪，魂摇气慑神渐惺。须臾奠定邀神灵，险遭不测人其坑。我于其中浩叹兴，两间无处无亏盈。世界本由缺陷成，自古断鳌鳌足胫。扶舆毕竟谁支撑，赖有青门鼎力争。乾坤浩荡陂竟平，敢忘此日心凌兢。
思乡,哀伤#愁绪#想家,其十四 咏旅舍,飘萧坠寒叶，寂寞虚堂秋。游子久行役，索居寡良俦。明灯照空壁，啼螀动羁愁。情悰念悄悄，川原邈悠悠。中夜起彷徨，仰视河汉流。萍蓬偶栖泊，太息未能休。
山水,哀伤#恐惧#惊讶,麻姑山诗（并引） 至瀑布崖前,忽过乱峰曲，隔林闻水声。止车问樵夫，知是飞瀑鸣。下步入幽径，萧然觅澎渹。仰看百尺崖，倒泻霜雪明。乍近骨肉健，久留毛发惊。疑身是雷仙，满耳鼓不停。六月地赤渴，平川露乾汀。此源一何长，奔注常淫盈。利泽固不浅，邦人昧嗟矜。徒闻晏豫时，相与怜凄清。
思乡,愁绪#想家,京山行,众?聚病马，流血不得行。后路起夜色，前山闻虎声。此时游子心，百尺风中旌。
思乡,愁绪#恐惧#想家#思念,其十六 凛凛岁云暮,霜雪载道路，鸿雁鸣声悲。游子万里去，越在天之涯。北风何凄凄，远道寒无衣。尺书久不来，日夕怀音徽。冉冉芳岁徂，行客无还期。不惜岁月迈，所忧华发滋。独宿空房中，思君久徘徊。明月照绮窗，疏灯鉴重帏。寤言长相思，涕下不可挥。离忧千万端，卑怀君讵知。
思乡,哀伤#愁绪#想家,鸬鹚步寻方元英故居,遗像双台下，结庐烟水傍。子孙今几世，风雨半他乡。山静云眠影，叶乾虫食香。高名故相压，吟苦不成章。
思乡,愁绪#想家,泛舟浣花东阜狷斋同赋,风檐水槛含清晖，月闰夏五暑气微。山中薜荔幽人带，池上芰荷游子衣。双鱼六马惯识曲，青蛉白鸥皆忘机。杨雄玄阁不寂莫，杜甫草堂天下稀。
思乡,愁绪#想家,寄李舍人雯,金陵门外昔同游，归去衰迟有故丘。六季春城喧野雀，三山云气黯江楼。嵇康辞吏非关懒，张翰思乡不为秋。最是月明照颜色，平芜烟雨使人愁。
怀人,失意#想家#思念,雨夜忆故山与翊圣,柳色莺歌别凤池，春山寒雨夜相思。如何客舍青灯里，却忆春山惆怅时。
山水,哀伤#孤独#失意#想家,游顾龙山,偶然慕丘壑，出郭遵溪澳。行行不知远，遂以穷山谷。山色荒逾秀，水容寒更渌。高松坠残雪，冻雨洒幽竹。古殿闭苔深，孤塔留云宿。日暮红霞起，晴光泛波縠。渔舟天末归，凫鸥相与逐。怅怅羁旅人，怀古伤幽独。
思乡,哀伤#愁绪#想家,重午客中三首 其一,往恨湘累远，他乡楚俗同。流传存吊祭，汩没见英雄。竹叶于人绿，榴花此日红。未须嗟旅泊，吾道岂终穷。
思乡,哀伤#愁绪#孤独#想家,过沈仁伯寓,同是他乡客，看君倍可怜。柴门寒背日，土灶静无烟。车马交游少，丹青岁月迁。骑驴暂相访，谈笑得悠然。
思乡,愁绪#想家,春晖堂为指挥王敏赋,春晖堂前春日临，萱花开时雨露深。慈亲喜介百年寿，游子难忘寸草心。潋滟香醪称寿斝，斓斑綵服衬腰金。传农不但袭絓组，满耳埙篪播好音。
思乡#山水,哀伤#想家,登湖山楼（楼在齐山）,近郭危楼俯碧湍，倦游孤客倚朱阑。淮肥山色尊前出，吴楚江流画里看。旅思逢秋增短鬓，乡心随雁过长安。黄花白酒登高日，玉笛金笳起暮寒。
思乡,愁绪#想家,寄意二首 其二,春风吹桃花，游子未还家。洞口桃花片，多人未曾见。
思乡,愁绪#想家,陈情上太尉,海内谁怜海外人，问津何处是通津。本求食禄非求利，只为荣亲不为身。客路离愁江上雨，故园归梦日边春。济川幸遇恩波广，愿濯凡缨十载尘。
思乡,哀伤#愁绪#流泪#想家,舟中重阳次至德韵,舟泊渡头别路长，况逢重九寓他乡。一江波影依谁碧，两岸菊花为我黄。凉露沾衣唫里句，轻风落帽醉边觞。客中也得清平乐，万岁惟应祝圣王。
思乡,哀伤#愁绪#想家,题陈正之兰亭①,十六回更癸丑春，兰亭临本尚如新。学书良易人难学，聊喜他乡见似人。
闺怨,怨恨#想家,闺怨一百首次孙西庵原韵 其三十,开缄知向朔方游，乐府传来句句愁。天宝曲声听不得，休随新调制凉州。
思乡,孤独#想家,其二,独夜觉无侣，疏灯照苦吟。思和残雨断，魂傍晓钟沉。芳草不遗远，绨袍空好音。君山试回首，寥落望乡心。
田园,流泪#想家,得又村仲弟上海殉难讣音诗以哭之 其一,半载家书滞锦鳞，惨闻凶耗走惊魂。竟殉职守完臣节，敢弃城亡负国恩。皓首慈亲逃白刃，青年少妇哭黄昏。天涯有姊空肠断，北望停云积泪痕。
思乡#怀人,愁绪#恐惧#想家,荅元美山东道中见寄,飞来尺素九河阴，报道春光满上林。游子自矜年少好，故人无恙岁寒心。即今病借青云起，何用诗传白雪音。处士一星依帝座，两朝谁似主恩深。
思乡#咏物,想家,咏蝉,应候有鸣蝉，居高也可怜。玉貂名并出，黄雀患相连。几处秋风里，千声夕照边。故园新柳上，今得听三年。
山水,孤独#怨恨,登古冈城东山,兀立东城感慨存，萧萧遗垒望荒原。河山不改空留恨，部曲无归莫返魂。日暗树烟迷石涧，水摇云气照江门。人生最苦轻离别，明月孤帆归远村。
思乡,哀伤#愁绪#想家,旅馆不寐,凉风起日暮，木叶莽萧萧。高馆一镫悄，故乡千里遥。虫声寒古壁，蝶梦醒残宵。明月不知处，离愁空酒浇。
思乡,孤独#流泪#失意#想家,寒食后一日途中口占,一春潦倒客天涯，几度芳辰不在家。寂寞江都寒食后，东风吹老故园花。
思乡,孤独#想家,长春道院后楼,危楼迥木末，千里暮云开。细雨长江去，斜阳孤鸟来。客鬓愁中换，乡心病后催。一声何处笛，故故向人哀。
思乡,哀伤#愁绪#想家,赠周侍御铭恩八章 其四,家还遭乱劫，弟复死他乡。归计愁空橐，浮居似野航。无梁谁渡马，有翼不如鸧。凤实如难啄，于田觅剩粱。
田园,孤独#想家,黄村和林溥题壁诗,梦回双阙远，春尽百花飞。此去愁弹剑，无言泪满衣。沙云空尔捲，檐鸟漫人依。多少天涯客，纷纷各自归。
思乡,哀伤#愁绪#想家,感梅忆王立之,王子已仙去，梅花空自新。江山馀此物，海岱失斯人。宾客他乡老，园林几度春。城南载酒地，生死一沾巾。
战争,哀伤#想家,宁郡未复大兵云集居民转徙悲不自胜,积雪连天白，重阴翳未光。边城飞羽檄，转徙泪成行。裋褐不完体，饥孩弃路旁。宁无慈母意，待哺有高堂。昔也栖丹穴，俯仰乐未央。中途一失所，饮恨百年长。豺虎食当道，白骨萎沙场。身死知何处，凄怆断衷肠。过者不忍闻，如渡深无梁。何时济舟楫，欢腾齐万方。
山水,愤怒#哀伤#流泪,游岘山,前年渡汉水，已堕岘山泪。今年登峿台，独倚洼樽醉。复此吴兴游，忽动楚泽思。自从有此山，游饮谁不至。遐哉贤达流，望古仅一二。抱此山水衷，慷慨发长喟。嗜好既殊俗，悲伤匪无意。遥遥千载人，唾地到吾辈。岭云颇欲雪，野梅疏更细。渌水碧摇天，磐陀小可憩。当为十日谋，有酒身无事。
思乡,喜悦#想家,出郊,雨歇山晴莺乱飞，水清沙暖日晖晖。竹篱缘路酒帘出，野树涨阴梅子肥。千里乡心随梦远，一春乐事与人违。年华过眼惭无补，零落青衫尚未归。
思乡,愁绪#想家,其二,游子思亲泪未乾，春来顿觉带围宽。客边憔悴无人问，空把家书日日看。
思乡,愁绪#失意#想家,三弟手植瓢材且有诗予亦戏作,为爱胡卢手自栽，弱条柔蔓渐萦回。素花飘后初成实，碧荫浓时可数枚。试问老禅藤缴去，何如游子杖挑来。早知瓠落终无用，只合江湖养不才。
思乡,哀伤#愁绪#想家,同诸公有怀绝句,旧国迷江树，他乡近海门。移家南渡久，童稚解方言。
战争,哀伤#想家,关山月,迢递关山道，凄凉霜露时。如何秦地月，亦自到天涯。切切胡笳怨，萧萧边马悲。高楼有思妇，苦乐讵相知。
思乡,哀伤#愁绪#孤独#想家,黄河夜泊,明月黄河夜，寒沙似战场。奔流聒池响，平野到天荒。吴会日以远，燕台路正长。男儿久为客，不辨是他乡。
悼亡,失意#想家,哭李元善 其一,极品谁言下品官，先生交义老弥尊。人逢万里常相问，情重三年两造门。诗寄山中新意好，金悬腰上旧心存。茫然一去无消息，我泪汪洋涨百川。
怀人,想家#思念,次韵送别兼忆所知,惜别维舟酌乱巡，石鲸夜吼渺无津。兵戈满月人千里，鼓角孤城月一轮。云绕雁书归太华，花迎鱼佩入宜春。从今识得相思苦，不独多吟白发新。
思乡,愁绪#想家,和信之板桥路中古风二首 其一,岸风坼枯凌，野日明远烧。山晚云烟深，游子悲崄峭。平生文字僻，所历入吟啸。急景不贷人，佳处领其要。
思乡,愁绪#想家,甲申秋日寄示儿子,屈指将称八秩觞，半生已悔马牛忙。悤悤汝又四年别，渺渺予怀三径荒。堪笑幼孙求附笔，要催游子早还乡。须知知足心常乐，处处危机在预防。
思乡,失意#想家,李宾之归省,早识茶陵是故乡，扁舟三月过潇湘。定王台下雪涛壮，贾谊宅边烟草长。南涧蘋蘩劳梦想，东风桥梓有辉光。逢人尽说玉堂客，年少无如此最良。
咏物,哀伤#恐惧,梅花,朔风冻云低，雪意光林杪。北枝寒无声，南枝香独早。缥缈羽衣明，的皪椒房小。中有浩荡春，笑傲烟尘表。美人山店夜，玉光破寒晓。孤洁岂欲高，群芳自枯槁。悠悠岁寒心，不为东风老。乾坤万壑冰，一花已不少。
思乡,哀伤#愁绪#想家,其二,万壑千岩照眼新，崎岖难尽百年身。亲朋一意还家早，殽核他乡入馔贫。陟险亦能添甲子，卫生何用守庚申。世间只有名山寿，苦论彭殇可笑人。
思乡#怀人,哀伤#愁绪#想家#思念,春雪怀孟望之,朝来酒畔看春雪，忽忆故人春雪诗。袅雾含风不忍见，吟诗对酒益相思。山川冀北非吾土，桃李江南异昔时。此日悲君已迟暮，他乡愁见更支离。
思乡,哀伤#想家,赵倅再赋又次韵答,閒却身心堕一偏，从渠佳月更凉天。每思君子宜看竹，设道宜男谁戴萱。寂寂故乡通德里，悠悠往行孝廉船。江南过夏多梅雨，赋就郊居空放言。
战争,流泪#想家,建中四年十月感事（题拟）,烟尘忽起犯中原，自古临危道贵存。手持礼器空垂泪，心忆明君不敢言。落日胡笳吟上苑，通宵虏将醉西园。传烽万里无师至，累代何人受汉恩。
山水,孤独#失意#想家,登昆山寺谒刘龙洲墓,阴崖鳖裙披，萧寺压其左。前无容马地，而公灵永妥。绰有高世风，荷锸誓埋我。恳恳中兴论，汎汎岳阳舸。竹西旌佩间，为士非琐琐。我来行吟久，顾影叹复坐。下上百年馀，同遇时坎坷。疏岚冒川暝，归鸢跕跕堕。惄焉上孤舟，星流乱渔火。
思乡,愁绪#恐惧#惊讶#想家,归里后咏怀 其一,吾家连理枝，恰符燕桂数。伯仲早云殂，三人相依附。飘梗过半生，频年不一遇。垂老更相怜，郁陶凭谁诉。游子从外来，惊愕频谛顾。喜极翻成悲，相看俱迟暮。有酒即我醑，无酒即我酤。鹤发老弟兄，悦爱胜童孺。目前致足乐，莫任韶光赴。珍重此残年，连床话情愫。
思乡,哀伤#流泪#想家,其四,秋风西北来，萧萧动百草。荡子无室家，悠悠在长道。红颜能几时，弃捐一何早。对客发素书，零涕复盈抱。上言故乡好，下言故人老。
思乡,愁绪#想家,其三 西轩听雨,芳草池塘夜已分，一灯疏雨转纷纷。分明瞿峡愁中听，彷佛巴山梦里闻。海外故人嗟久别，天涯游子忆同群。兰缸欲尽青毡冷，落叶萧萧自掩门。
思乡,愁绪#想家,其二,严冬何凛冽，玄云结层阴。寒雨中夜零，游子怀重衾。愁绪本无端，展转自相寻。相彼孤栖鸟，依依望故林。行行日以远，所托惟声音。声音不可托，何用慰人心。
思乡,怨恨#想家,竹墅,为嫌城市土如金，遍种修篁绕碧岑。蒋径四时秋色里，渭川千亩翠云阴。露零湘女凝珠泪，月出仙人散佩音。一踏京尘嗟岁月，故园烟雨望中深。
思乡,哀伤#愁绪#恐惧#惊讶#想家,其十,游子他乡梦，孤灯对短檠。乞身曾上疏，噬指已频惊。冉冉浮沈外，悠悠去住情。主恩犹未报，不是厌承明。
思乡,孤独#失意,路灌沟阻风,行李先愁过吉阳，萑苻何物尚披猖。孤舟喜出两关阻，一雨能生三日凉。纨扇云皴山入画，芦花风起客思乡。柴桑旧事吾犹记，咫尺翻嫌路渺茫。
战争,怨恨#想家,送姚侍御充渭北掌书记,北境烽烟急，南山战伐频。抚绥初易帅，参画尽须人。书记才偏称，朝廷意更亲。绣衣行李日，绮陌别离尘。报国将临虏，之藩不离秦。豸冠严在首，雄笔健随身。饮马河声暮，休兵塞色春。败亡仍暴骨，冤哭可伤神。上策何当用，边情此是真。雕阴曾久客，拜送欲沾巾。
思乡,哀伤#孤独#想家,瓜州道中,清江杳杳水连空，江北江南绿映红。三月异乡逢改火，经春游子怨飘蓬。满汀芦叶孤舟雨，一树梨花小旆风。遥望故乡何处是，依稀烟树五湖东。
思乡,孤独#想家,其二,忆昨揽朋辈，置酒临大江。青山接天色，日黑云头黄。风林扫低叶，孤鸟飞自昂。东南接天海，隐隐见故乡。狂歌振吴市，飞梦不可航。得乐且为乐，勉尽天涯觞。
思乡,哀伤#愁绪#想家,其三,身在他乡不望乡，闲云处处总凄凉。故人若问凉边事，日射坪田索酒尝。
思乡,哀伤#孤独#想家,下弋阳江舟中代书寄裴侍御,故乡隔西日，水去连长天。前路知几许，但指天南边。怆恨极浦外，隐映青山连。东风满帆来，五两如弓弦。遥羡绣衣客，囧然马首先。得餐武昌鱼，不顾浔阳田。屈指数别日，忽乎成两年。百花已满眼，春草渐碧鲜。岂是离居时，奈何于役牵。洞庭有深涉，曷日期归旋。且作异乡料，讵知携手缘。离忧未易销，莫道樽酒贤。
思乡,愁绪#怨恨#想家,其三,城阙屹九重，浮云西北驰。仆夫严夙驾，游子去何之。谒帝叩天阊，道路逶以迤。晤言不终夕，分手怅别离。中怀畴能喻，咄嗟知告谁。三刖终当献，良工应独知。
怀人,愁绪#想家,洪景卢以郡酿饮客于野处园赋诗见寄次韵,老境厌吏事，归心绕丘园。日月忽有夏，炎蒸变春温。芝堂孰新酿，谁共论文尊。缅怀蓬山旧，情好素所敦。殷勤十从事，往扫东坡轩。深杯滑琉璃，不比田家盆。醉吟到高处，舞月成清欢。我独坐空斋，静对忘忧萱。萱多忧未忘，香清思犹昏。怀君不成寐，两处一声猿。
思乡,喜悦#想家,春雨亭,滨江亭子锁春阴，一水盈盈雨正深。小径飞花红渐湿，柴门垂柳绿初沉。坐深野老还争席，听近樵歌不出林。莫是向来游眺处，东风吹动故园心。
怀人,流泪#失意,贾节庵冒夏暑（周本作畏景）越修涂过我苕霅情谊甚厚令闻古式无思大节不可复见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔 其一,君留剑水浔，我卧弁峰下。十书九不到，思君无日夜。
思乡,哀伤#愁绪#想家,训蒙绝句① 其一 莫知其乡二首,此心活动元无定，或出他乡入此乡。猛省不知谁是主，只因操舍有存亡。
思乡,喜悦#想家,喜伯兄至都,羁心积午睡，梦言有咨嗟。忽惊童仆语，乃谓长兄车。披衣及庭户，迎面拂风沙。巳闻平安悉，徐讯川陆遐。陈杯发远颜，安榻向馀花。馀花来舞鸟，交交答棣华。物情欢同气，和悦似相加。忘疲重昏饭，容膝共为家。虽非故园聚，暂此慰天涯。
思乡,哀伤#流泪#想家,赠孝子戴仲英,忆昨干戈起，白日风尘昏。子家浠水上，少小失双亲。生死不相知，念念徒酸辛。艰难适异乡，乃谓他人昆。圣人握乾符，仗剑靖妖氛。思亲不可见，忽见故乡人。闻言隔九泉，涕泪沾衣襟。兹行返故乡，累土成丘坟。坟前植松柏，惨淡结愁云。常存纯孝名，锡类垂子孙。
思乡,喜悦#想家,其四,金气白日来，疏黄满河关。平居乏愉悦，况复身险艰。一忆故乡居，一望客人还。两心四海中，谁不伤朱颜。双燕不巢树，浮萍不出山。性命君由天，安得易其间。休悲砌虫苦，此日无人闲。
思乡,哀伤#愁绪#想家,人日饮学在清瑶屿,春到宜谋醉，相邀就辋川。酒香开胜日，花事闰今年。情共他乡密，诗从远客传。黄梅能作意，还向月婵娟。
思乡,哀伤#愁绪#想家,其五,袖拂云霞览下方，地灵人杰异他乡。剑江迹化龙光迥，铁柱功成蜃气荒。高节千年扶世教，精忠万古正天常。楼中怀感休长叹，为我吹箫引凤凰。
思乡,孤独#流泪#想家,在京思故园见乡人问（一作 宋 王阗 诗）,旅泊多年岁，老去不知回。忽逢门前客，道发故乡来。敛眉俱握手，破涕共衔杯。殷勤访朋旧，屈曲问童孩。衰宗多弟侄，若个赏池台。旧园今在否，新树也应栽。柳行疏密布，茅斋宽窄裁。经移何处竹？别种几株梅。渠当无绝水，石计总生苔。院果谁先熟，林花那后开。羁心祗欲问，为报不须猜。行当驱下泽，去剪故园莱。
思乡,流泪#想家,赴大名路任,诏引春风下帝庭，恩教迁镇大名城。天寒日短催行色，雾重霜浓接去程。鹏翼垂天今日志，马头洒泪故乡情。深承父老殷勤送，何日儿童竹马迎。
思乡,恐惧#惊讶#想家,度大庾岭二首 其一,叱驭层峦冒险行，瘴烟回合旅魂惊。山盘鸟道无三蜀，路凿羊肠亦五丁。古庙风悲唐相树，荒屯月冷汉家营。故乡东望频回首，恨逐飞云片片生。
悼亡,流泪#想家,哭新昌尹董宗远,万里春犹至，三江雁不归。经年乡信少，昨日故人非。单父弦初绝，河阳花渐稀。宁知沧海上，东望自沾衣。
思乡,哀伤#愁绪#想家,谢胡大公子以宁,短?迎寒日，清江傍客居。刘生谁似尔，鲍子故知予。灭烛他乡酒，高歌幸舍鱼。中宵频感激，不忍上柴车。
思乡,失意#想家,渡江,岁暮天涯雨雪多，孤帆此去叹蹉跎。故园回首千山外，一片归心逐逝波。
思乡,哀伤#愁绪#失意#想家,波罗庙达奚司空,幸非化石犹存骨，忍见连天水没船。去国情怀饶未死，他乡云树已堪怜。越人章甫焉知贵，尘世虚名祇自传。欲语精灵方语隔，海光如昼夜如年。
思乡,哀伤#愁绪#想家,梦中得起结二句醒而足成之,槐叶萧萧菊蕊黄，伤心岁晚又他乡。梦回寂历风开户，一缕蛩音月满床。
思乡,哀伤#想家,简仁山海老用山谷赠灵源老人韵,禅关无复老莱衣，陟屺心摧怨夕晖。泣血可怜犹不死，望乡无处欲何归。仁山老子方传法，枯木堂中久息机。不见桃花并柏树，焉知四十九年非。
思乡,哀伤#愁绪#想家,漫题,无宦无名拘逸兴，有歌有酒任他乡。看看万里休征戍，莫向新词寄断肠。
思乡,愁绪#想家,自琴断口泛舟月湖用谢灵运石壁精舍还湖中韵,山水割昏晓，水暗山含晖。云沈涧底响，鸟向峰半归。游子看不足，苍苍穷翠微。榜人候沙溆，湖水生夕霏。天远青草接，波宽白烟依。蒲稗收小艇，蓬蒿款幽扉。意惬景自适，心高愿多违。得授安期术，妙善冀能推。
思乡,愁绪#想家,其六,丛木回冈费讨寻，鹤泾回望九皋深。洛阳游子归何日，碧草春风岁岁心。
思乡,哀伤#愁绪#想家,署西始辟草岸多植荪枝物外萧然清閒徐步援笔赏之,绿树浓阴护短墙，何妨枳棘借他乡。诛茆署后三春暖，剪綵庭前百和香。月浸楼台浑近水，烟寒橘柚欲肥霜。凭栏更对新蓂荚，自爱舒徐岁月长。
山水,哀伤#想家,游东龛岩赋十景诗 其二 东龛寺,东龛古刹寄岩麓，令公读书有遗躅。瑟瑟风语龙髯松，潇潇雨敲凤尾竹。流传香火将千秋，晨钟暮鼓云悠悠。鸾笙鹤驾碧霄远，神归故国应来游。
思乡,愁绪#想家,过东山县有怀,忆昨惊尘下，肠回望眼穿。计程虽信宿，恨别似经年。自致青云上，谁来白月边。万金游子信，空与梦牵缠。
思乡#怀人,失意#想家,四月六日出张家湾有寄,平芜南望海天云，回首京华忆故人。梦底依然言在耳，别来空有泪沾巾。关河迢递愁多难，岁月栖迟欲代轮。偏是故园风景好，江门垂钓浪花新。
思乡,恐惧#想家,其四,平生四方人，堕地随蓬桑。故乡二顷田，稊米寄太仓。从渠雀鼠耗，敢计松菊荒。未能思计然，锥刀折氂芒。十年乃一归，归席不煖床。吾庐正如寄，县府固相忘。偶闻贤长官，邂逅尉所望。吾宁媚之子，故是众所臧。
思乡,流泪#想家,其七 何处难忘酒七首,何处难忘酒，逐臣归故园。赦书逢驿骑，贺客出都门。半面瘴烟色，满衫乡泪痕。此时无一盏，何物可招魂。
思乡,哀伤#愁绪#想家,人日集顾氏桃花馆同集者黎惟敬休承弟顾汝和诸昆季也,喜逢人日转青阳，燕赏桃花旧草堂。七菜漫随时令设，一杯聊与故人尝。东风早巳回明庶，柳色行将绕建章。但得弟兄常聚首，不妨京国是他乡。
思乡,哀伤#想家,有感 其一,娇儿未成人，病苦不肯退。忧伤动中怀，惨惨心欲碎。老妻情更恶，中夜泣相对。何如早还归，山阳坟陇在。平生所愿心，展转不得遂。十年误同游，回首只多愧。病连肝肺深，因觉妻子累。悠悠故乡情，滴滴眼中泪。
思乡,愁绪#想家,和规和尚 其一,老来心地烂如泥，卜得胥湖作虎溪。七十二峰烟浪阔，听他游子路头迷。
悼亡,孤独#流泪,哭韦缵,一死嗟谁托，馀生苦自怜。已悲形吊影，竟觉夜如年。野哭沉山月，新坟閟陇烟。杳无重见日，徒有泪潸然。
思乡,哀伤#愁绪#想家,其四,空山风雨约，万古定何年？清净为初地，洪荒已后天。他乡今日事，小结大生缘。愿戢醯鸡舞，从吾瓮底眠。
山水,恐惧#惊讶,登江门诸山,山头日白云英英，千峰倒插千江明。手把芙蓉步石壁，苍翠乱射猿鸟惊。谁其云外吹紫笙，欲来不来空复情。天风吹我佩箫瑟，恍疑身在昆仑行。
思乡,哀伤#愁绪#失意#想家,晓起,晓起浑无事，茫然仙此生。渐随池砚老，仍逐羽毛轻。久约心方坦，思艰气自平。他乡常作客，管子代春耕。
思乡,哀伤#愁绪#想家,邻女,君嫌邻女丑，取妇他乡县。料嫁与君人，亦为邻所贱。菖蒲花可贵，只为人难见。
思乡,孤独#失意#想家,赤崖旧宅二首 其一,不见田园路，茫然六十春。长为台阁客，每忆故乡人。谁谓公孤贵？依然寒士身。草庐何处在？回首但悲辛。
思乡,愁绪#想家,晚过赵处士寓楼,初晴宜着屐，谁意踏烟鬟。游子方闻笛，幽人正启关。斜阳红断雪，高月翠空山。倚槛舒长啸，乾坤几客閒。
闺怨,怨恨#想家,闺怨二首 其一,雁尽书难寄，愁多梦不成。愿随孤月影，流照伏波营。
思乡,愁绪#想家,赠马君美,波扬溟渤骇长鲸，何处熙熙物自春。山下有田皆种德，天涯游子欲亲仁。云烟荏苒风尘远，林壑幽深虎豹驯。数册閒书一茅屋，此中便可著閒身。
思乡,哀伤#愁绪#恐惧#惊讶#失意#想家,逢杨珣感旧,十年萍梗愧相违，我尚飘零子未归。江国鸿声惊别棹，河桥草色照行衣。他乡共叹生涯薄，往事空怜故旧知。日暮临岐倍惆怅，伯劳东去燕西飞。
思乡,哀伤#流泪#想家,情诗,驱马出国门，擐鞭与君辞。我行岂云乐，生离有余哀。永念平生亲，流涕如连丝。况复多阴霖，行潦成污池。驽马已云罢，欲进忽复迟。聊复稍盘桓，故乡犹可晞。前路邈何极，忧念生狂痴。
思乡,失意#想家,书怀,故国山河已大殊，故园桑菊半荒芜。茫茫天地为逋客，扰扰风尘自腐儒。病骨平分秋岭瘦，臣心仍伴月轮孤。有人劝我杯中趣，为问三闾肯醉无。
思乡,哀伤#想家,其六,独饮不成醉，闲吟兴亦阑。乡心归梦杳，春意落花残。未便幽栖好，还忧行路难。江州风雪满，何处着征鞍。
思乡,哀伤#愁绪#想家,和广汉旅中韵,苒苒征衣冒晓霜，客心衰寂鬓毛苍。故人行李来江外，游子飘蓬念异乡。言失筌蹄知意得，醉遗簪绂觉形忘。青衫四十犹羁旅，叹息泥沙困乘黄。
思乡,哀伤#愁绪#想家,四月拟归里为兵马所阻直豫大旱兵革方亟,故园草长老莺花，肠断轻雷万里车。群盗黑头皆富贵，他乡赤地到桑麻。何年四海销兵甲，独向三春玩物华。莫为草堂誇奇胜，开元杜甫已无家。
思乡,孤独#想家,士鹄见过同宿显恩禅房得深字,同舍别何久，乍逢秋已深。君方理簪绂，吾欲乞山林。橐笔三朝客，支筇五岳心。故园萝薜约，开阁待长吟。
思乡,哀伤#愁绪#想家,晚夏夜简程至,中夕坐清簟，繁星时复流。扇声微变暑，井气忽生秋。为客方经楚，思乡欲上楼。云山殊未返，相顾两悠悠。
思乡,愁绪#想家,旅兴,莫奏思归引，羁情不可当。翻书飞湿晕，弹剑落秋光。宿雨残晨霤，新寒起夜堂。独怜游子鬓，今复点吴霜。
思乡,哀伤#愁绪#想家,江上遇亦于大兄,百种愁回一寸肠，更罹多难又他乡。与君一世为兄弟，只是相逢道路傍。
怀人,恐惧#想家,用韵寄仲模,又暖屠苏入酒杯，可怜年去复年来。但能雕琢愁肝肾，岂惯纵横强颊腮。先子丘园荒不理，故人怀抱远难开。行藏事业皆前定，祗恐吾侪鬓发催。
思乡,哀伤#愁绪#想家,祁（理孙）席上口占,公子华筵醉几回，玉箫金管夜重催。他乡信美不归去，一饮须倾一百杯。
思乡,哀伤#愁绪#恐惧#想家,兴隆寺斋居,斋日斋居僧舍深，昼帘花竹细阴阴。诸天树色浮佳气，下界莺啼入梵音。京国风烟虚在眼，边城戎马实惊心。他乡自喜逢春色，不道愁多更苦吟。
思乡,哀伤#孤独#想家,客居见桂有忆故园,纷披岩桂袭人裾，空馆高凉雨过馀。忽忆故园秋色好，正当良夜月生初。花开定念淮南客，雁去曾无江上书。落尽天香君不见，坐怜芳树日萧疏。
思乡,哀伤#孤独#想家,昭化夜泊,淅淅风欺枕，明明月入船。三巴空有泪，独夜不成眠。流宕鱼凫国，凄其鸿雁天。故园梅信早，归去逼残年。
思乡,愁绪#想家,其二,试马孤城外，周遭足芰荷。美人不可见，游子意如何。风细流香远，霞翻散彩多。隔花声宛转，髣髴似吴歌。
思乡#怀人,想家,逢江客问南中故人因以诗寄,南客何时去，相逢问故人。望乡空泪落，嗜酒转家贫。疏懒辞微禄，东西任老身。上楼多看月，临水共伤春。五柳终期隐，双鸥自可亲。应怜折腰吏，冉冉在风尘。
思乡,哀伤#愁绪#想家,风雨泊博望山　通　似楚王宫北之调但　重耳,石尤吹雁坠沙村，博望山横带雨痕。千里白云来地肺，一江飞霰锁天门。流人旅食依烽火，残岁他乡入酒樽。归去非关忆三径，湘君泪尽赋招魂。
思乡,愁绪#孤独#想家,申浦旅舍感怀二首 其一,寥落心情与世违，烟波江上憺忘归。压帘花雨閒愁渍，邻巷车尘习静非。独夜鳏鱼才耿耿，芳春孤燕自飞飞。故园此日相怜误，小病乡书近更稀。
思乡,怨恨#想家,寄王元美,日暮归鸦遍，乡心可奈何。病随新月长，愁比落花多。细雨乱阶草，微风起夕波。西陵有严武，不必泪悬河。
思乡,孤独#想家,塞下感怀,塞下闲为客，乡心岂易安。程涂过万里，身事尚孤寒。竟日风沙急，临秋草木残。何年方致主，时拂剑尘看。
思乡#闺怨,想家,江南曲,偶逢故乡人，寄书故乡去。妾家在横塘，门前两株树。
思乡,愁绪#想家,为南海钟侍御题金台遥祝卷 其一,游子承恩出禁闱，高堂华发照春晖。潘舆自不随骢马，莱綵何妨舞绣衣。江鲤一从天上寄，台乌长绕日南飞。即今婺女遥相望，柱史星光近太微。
思乡,哀伤#愁绪#孤独#想家,丹阳舟中与幼孺对月时余南还幼孺将客苕川,共倚孤篷月似霜，夜深风露满胡床。应知此月重圆夜，君在他乡我故乡。
思乡,哀伤#愁绪#想家,九日雨中言怀,糕果盈前益自愁，那堪风雨滞刀州。单床冷席他乡梦，紫榝黄花故国秋。万里音书何寂寂，百年生计甚悠悠。潜将满眼思家泪，洒寄长江东北流。
田园,流泪#失意,南村杂赋十首 其一,平生耽逸趣，久矣谢浮荣。计左真鸠拙，形臞类鹤清。晚风溪艇钓，春雨石田耕。此日容衰老，徜徉乐太平。
思乡#田园,哀伤#愁绪#想家,奥村晚望,山逐寒云断，天随暮霭低。稻畦迷上下，樵径自东西。故国存书剑，他乡尚鼓鼙。涓埃期补报，未敢卜幽栖。
思乡,哀伤#愁绪#想家,其二,三月古松州，春风亦似秋。天涯游子泪，寒食异乡愁。麦饭思先垄，棠梨忆故丘。浮名还自累，归计更谁由。
思乡,愁绪#想家,怀家宜人,南天瘴疠起秋尘，游子高堂忆老亲。总有家音传驿使，干戈愁杀白头人。
思乡,愁绪#孤独#恐惧#惊讶#想家,泊江上,卸帆今夜泊洲渚，飒飒凉风起绿蘋。月底扣舷惊水鸟，船头打鼓赛江神。青青芳草悲游子，落落浮云识故人。我亦少年淹泊旅，聊将浊酒慰情亲。
思乡,哀伤#愁绪#想家,行路难五首 其一,北风萧萧雨雪滂，辞我亲友之朔方。中闺少妇走徬徨，劝君斗酒牵衣裳。道路纵横多虎狼，岁暮天寒百草黄。结发本期不下堂，君独何为慕他乡。东流之水不西归，宛转蛾眉能几时。人生富贵亦有命，辛苦驰奔空尔为。纵令鼎食有别离，贱妾但愿共餔糜。
怀人,哀伤#失意,答寄殿卿见梦之作,忆昔红颜日携手，一别三年非不久。纵使天台记阮郎，也应梁苑称枚叟。故人多病卧青春，华发如蓬自看丑。漫尔风流更旁骚，从他憔悴仍醉酒。悠悠世上竟须疑，梦里相逢知是否。
思乡,失意#想家,其二,南宁城下浣江滨，小别家山几十春。百里未忘昭代简，二毛重见故乡人。催科政拙方知养，赠别诗多不算贫。曾记乐桥南畔路，到门不遇一伤神。
送别,哀伤#想家,送汶上王明府之任①,何时到故乡，归去佩铜章。亲友移家尽，闾阎百战伤。背关馀草木，出塞足风霜。遗老应相贺，知君不下堂。
思乡,恐惧#想家,冬夜示弟介山儿至用放翁同子坦子聿游湖中诸山韵,旷怀托张融，我屋俨舴艋。案头仇沼石，崒嵂作峰岭。休日岁云暮，小憩无人境。侧身望故园，南湖渺千顷。拍波羡凫鸭，渐乐春昼永。未遂汗漫游，聊得尘鞿屏。观梅设茗宴，远汲天坛井。地炉添榾柮，念此幽花冷。骨肉共情话，壁闪孤灯影。空阶积残雪，中夜光炯炯。清诗和放翁，工拙心自领。置笔落二毛，还期践箕颍。
怀人,想家#思念,贡院中怀山中故居,岁晚西溪路，谁过旧草堂。苔纹侵柱础，竹色度邻墙。白首光阴疾，青山意绪长。相思老兄弟，夜夜梦还乡。
怀人#山水,愁绪#失意#想家,登香炉峰寄远人,前登香炉峰，却指湓城郡。大江北潮海，崇岳南作镇。相逢虎溪子，轻策聊一振。水石动寒光，风松洒高韵。忧来独成语，忽忽千里愤。六朝空遗文，三国无尺烬。孤禽下云久，远树入烟尽。客恨厌山重，归心喜流顺。故人潇湘别，即此无音信。憔悴十年心，谁人不缁磷。
悼亡,孤独#想家,哭棨亭弟（用钰）,相随日日雁行亲，卜筑家山托比邻。谁料汝为长夜客，始惊我亦暮年人。还教妻老持门户，却恸儿雏累米薪。屈指弟兄亡过半，此身虽在已伤神。
思乡,愁绪#想家,赠施子从国琠南归称尊公寿,一湾流水万山中，来问梅花小路通。游子骑归丁令鹤，老人神度藐姑风。庭栽松子龙千尺，砌绕兰宫蕊半弓。北犬晨凫堪色养，何须麟脯觅方蓬。
思乡,愁绪#想家,春晚看群公朝还人为八韵,游子惜春暮，策杖出蒿莱。正直康庄晚，群公谒帝回。履度南宫至，车从北阙来。珂影傍明月，笳声动落梅。迎风采旄转，照日绶花开。红尘掩鹤盖，翠柳拂龙媒。绮云临舞阁，丹霞薄吹台。轻肥宁所羡，未若反山隈。
思乡,哀伤#愁绪#恐惧#想家,苦寒行,凛凛朔风运，悠悠玄象驰。北鄙何萧条，漠野恒凄其。崇霜依岫结，峨冰凭岸滋。飞沙塞门黄，胡马厉长悲。漂漂密雪兴，叆叆繁云垂。穷兽啼原泽，饥乌号树枝。无衣叹秦风，卒岁咏豳诗。伊余炎荒士，飘飖寄边陲。风土有本性，狐貉非所宜。饮浆岂执热，怀纩犹抱絺。处燥常畏疡，思凉诚恶痹。寄谢父与母，游子难久居。
思乡,愁绪#想家,枕上有怀,天寒游子客衣单，梦绕家林到夜阑。应是吾亲念儿切，倚门日日望归鞍。
山水,孤独#流泪,登萧山驿楼,驿路青云暮，山城迥足愁。江流冲绝壁，石势起危楼。襟带分吴甸，风烟绕越州。不堪凭眺意，挥涕下孤舟。
田园,哀伤#失意,杨村逆风通夕,忽忽无言里，悠悠不寐中。短檠流绛蜡，阴牖落青虫。人幸窥篷月，天悭上水风。白河三百里，羁思浩无穷。
怀人,哀伤#恐惧#惊讶,寄题寒谷山房,清溪斜绕北山头，偶爱溪山卜筑幽。啼鸟有时供笑语，浴鸥无数对沉浮。春寒欹枕惊残梦，夜静评诗忆旧游。安得移居近君侧，醉吟随意共悠悠。
思乡,愁绪#想家,其四,紫气氤氛接太虚，却疑身到列仙居。休从汉简探灵境，好傍秦松结草庐。河势西来交济漯，山形东坼绕青徐。行吟游子归心切，匹练吴门思有馀。
思乡,想家#思念,玉楼春,青山日日流莺语。啼得春来春又去。好云不似故乡多，行雨依然相送处。楼台金粉江南路。欲寄相思无处所。清明雾里湿梨花，寒食烟中迷柳絮。
思乡#怀人,思念,度岭怀钱汝瞻沈纯甫黎惟仁诸君,粤江三醉故人觞，立马关前一望乡。袅缀白云千垒石，飘零孤剑万家霜。别来痴岂谙时事，老去歌堪傍酒狂。无赖征鸿飞欲尽，那能相忆不沾裳。
思乡#田园,想家,中秋江村即事,鸿雁南来急，秋高万木残。一轮明月满，况在故园看。沧海惊烽燧，烟霞失钓竿。终宵把长剑，江色不胜寒。
思乡,愁绪#孤独#失意#想家,独行有感,萧条古道少人过，一径凉风动薜萝。黄叶下时秋色老，乱山高处夕阳多。半生寥落英雄泪，万里飘零游子歌。渐觉年来霜满鬓，客中岁月又蹉跎。
战争,愤怒#哀伤,彭城道中,秣马肃徒侣，晨征越郊邑。林莽何萧条，飒飒阴风集。云是古战场，杀气馀惨恻。伊昔楚汉交，两雄正相厄。亘野捲旌麾，摩空耀戈戟。朱火赫以飞，白龙自奔匿。恃力亦何为，斗智终靡益。英雄等物化，劳劳竟陈迹。空嗟耕陇间，黄沙乱白骨。
怀人,想家#思念,怀人,青槐黼帐君来日，绿柳潮平我去时。水国竟遮清曲里，家园无计锦帆吹。轻篌弱月今谁度，长笛横秋止自知。我爱羁怀如大阮，临风容易得相思。
思乡,哀伤#愁绪#想家,其三,细雨春帆破晓开，更添新酒事深杯。他乡梦寐鸿于陆，故国诗篇凤有台。白发不归花亦笑，青山急去鸟仍催。公侯复始君须记，李广原非是死灰。
思乡,哀伤#愁绪#想家,乙未随计赴都述怀 其一,匆匆随计赴都门，千里离情不尽言。七秩慈亲违杖履，三春游子感晨昏。过庭屡促行装早，奉檄翻忧世事繁。敢以显扬矜一等，等闲难报百年恩。
思乡,愁绪#孤独#想家,度庾岭,踏云循石磴，路仄水潺潺。万里常为客，十年频度关。人归鸿雁后，身老利名间。却笑宦游子，不如山鸟闲。
山水,恐惧#惊讶,游天界寺次韵冯子际王叙之,焚香交杂涧花馨，世界天开一户庭。客欲入山消息大，鹤闻堕石梦魂惊。溪流曾点僧头白，山影横侵佛面青。风日来朝晴更好，雨中先见两三星。
思乡,哀伤#愁绪#想家,赠吴渠州从姨兄士则,忆昔分襟童子郎，白头抛掷又他乡。三千里外巴南恨，二十年前城里狂。宁氏舅甥俱寂寞，荀家兄弟半沦亡。泪因生别兼怀旧，回首江山欲万行。
悼亡,喜悦#流泪,哭朱侍御,哭友魂初返，兄今复讣音。杞忧元不寐，颜乐秪须寻。江海投胶意，乾坤揽辔心。成言俱寂寞，胜事竟销沉。邦国贤豪尽，关河涕泪深。瓣香与絮酒，咫尺到山阴。
思乡,想家#思念,客感,行子征骖去易迷，故乡回首在天涯。春心南陌风光远，晓梦西楼月影迟。沈客带宽无奈瘦，阮生车断不胜悲。花狂蝶乱家园晚，何事东归竟未期。
思乡,哀伤#想家,初夏,小雨清初夏，榴花著意红。短篁齐远树，轻燕接飞虫。睡眼云招去，馀寒酒扫空。苦无羁思迫，端与故园同。
思乡,哀伤#愁绪#想家,南溪,南溪行近海，北嶂漫连空。问俗他乡异，听莺到处同。鹅洋今夜月，马耳又秋风。历险空悽恻，悠悠向此中。
思乡,哀伤#愁绪#想家,甲寅除夕书怀,分备渐无补，淹留忽岁残。凄风催短景，臈雪作凝寒。世路人心险，他乡客鬓单。亲闱千里梦，旅舍百忧攒。万感悲欢集，孤踪进退难。防危身佩剑，罹枉发冲冠。衰鬓惊年换，幽怀坐夜阑。画堂烧绛蜡，对影共盘桓。
怀古,流泪#想家,咸阳怀古,阿房宫殿对南山，阁道萦回霄汉间。伯业终随烽火尽，游魂俄载属车还。三千童女空浮海，十万貔貅已入关。留得当年遗恨在，长城血泪土犹斑。
思乡,愁绪#想家,海上僦居,僦居来海上，又是一家村。日落旋吹角，天寒早闭门。无劳游子恨，不尽主人恩。更喜南檐敞，衰年且负暄。
思乡,愤怒#孤独#想家,题看山读画楼,一路风光引，登楼喜欲仙。青山人读画，翠竹客参禅。雨气奔颓壁，雷声吼怒泉。故乡何处是，遥指白云边。
怀人,失意#思念,怀彭志南因寄之,年光六马去骎骎，末路漂流愧此心。玉佩金貂自钟鼎，纶巾羽扇本山林。舟横落月梅花淡，雁贴寒云春水深。漠漠东风闭蓬户，相思华发忽盈簪。
思乡,哀伤#失意#想家,其三,寄家苕霅上，万里故乡愁。未入金门奏，还为玉局游。孤忠徒耿耿，一病竟休休。为国惜人物，凄然老泪流。
思乡,哀伤#愁绪#想家,离家作二首（庚申岁作） 其一,败叶辞故枝，惊飙送微雨。田庐向收穫，城中亟完补。游子欲何之，道路修且阻。俛首谢田父，予生厌羁旅。
思乡,哀伤#怨恨#想家,其三,衰宗如此况他扬，碌碌诸雏欠肯堂。薄宦幽忧殊未醒，故园归梦可胜长。杯盘顿顿家鸡嫩，翁媪呜呜社酒香。犹记比邻笑行客，夏畦龙断为金章。
思乡,怨恨#想家,遣愁,叹息人间劫尽灰，惠州天上亦荒莱。只拚如此家声在，无可奈何笑口开。是处总堪埋骨地，从今不上望乡台。漫言出世除烦恼，悟到无生觉转哀。
思乡,失意#想家,浔阳春三首（元和十二年作） 春生,春生何处闇周游，海角天涯遍始休。先遣和风报消息，续教啼鸟说来由。展张草色长河畔，点缀花房小树头。若到故园应觅我，为传沦落在江州。
田园,孤独#失意,半村为姑苏汤隐士赋,别墅深深习隐居，半依城郭半郊墟。门前流水渔郎棹，道上飞埃使者车。隔岸市諠来座远，捲帘山色入窗虚。云泥出处都随分，野有良田案有书。
思乡,哀伤#愁绪#想家,次东园先生除夕韵,爆竹声残夜未央，六阴极处转三阳。羲和自有无穷意，凤历因留不尽行。去国两年犹昨日，县家百里亦他乡。换符祀灶聊随俗，自叹閒官反学忙。
思乡,哀伤#愁绪#想家,出都题壁五首 其一,红尘飞十丈，冠盖满华京。挥手出门去，西山一笑迎。萍踪游子恨，絮语故人情。桥下桑乾水，都成呜咽声。
思乡,孤独#想家,江夜有怀,风力卷云霾，孤舟傍翠崖。江星动鱼脊，山果落猿怀。旅梦滩声断，乡心驿路乖。不知莲社客，谁最念天涯。
思乡,想家#思念,题梅赠以穰,携手河梁欲别难，故乡南去路漫漫。一枝林下清如玉，但保风霜到岁寒。
思乡,哀伤#愁绪,其四,朔风吹雪著人寒，行尽千山复万山。旅思乡愁两无奈，不须诗债更相关。
思乡,哀伤#愁绪#想家,同林参知游岘山逸老堂,东风已满岘山堂，并辔寻芳客思长。逸老何年遗杖舄，怜春是处有壶觞。林间疏磬传清梵，草际丰碑卧夕阳。故国菟裘浑未卜，他乡风物且徜徉。
战争,喜悦#想家,岁晚寄怀程参戎,忆昨欢娱同见招，独能无意向渔樵。揽环结佩相终始，人事音书漫寂寥。细马时鸣金腰袅，将军只数汉嫖姚。天涯春色催迟莫，只在忠良翊圣朝。
怀人,愤怒#愁绪,次韵折仲古安抚端明食荔子感怀书事之作,卧病闽山强自支，尝珍似与故人期。却嗟老眼伤心日，又见轻红着子时。万事从来皆默定，一樽聊复赋新诗。使君不作楞梨看，他日逢人举似为。
思乡#怀人,恐惧#思念,魏比部（成宪）奉使江南过境不晤作诗见怀次韵奉荅,同寮犹恨隔曹司，况是临岐怅望时。天上使星虚候气，江南驿骑早传诗。莼鲈一水乡心动，云鸟遗封故迹奇。东阁朝朝悬榻在，好携红豆慰相思。
思乡,愁绪#孤独#失意#想家,渡黄河,我行大梁道，日夕黄河渡。河水浩漫漫，故乡在何处？风起广沙岸，烟昏远野树。孤舟乘危波，惝恍不敢顾。游子杳天末，谁识南荒路？
思乡,愁绪#想家,赋赠刘汉臣自廉阳纳妇归,游子诗情海外殊，奚囊归日有珍珠。天涯白眼逢人看，马上红绡爱客扶。学就银钩书蜀茧，教成金管唱吴歈。仙山记得胡麻饭，觉绕桃花第几株。
思乡,哀伤#愁绪#想家,吕城舟次梦先慈及亡内悽然有作二首 其一,十年失恃慈颜隔，顾我还从梦里来。犹是幼时欢乐境，浑忘今日死生哀。荒村舟楫魂何处，游子衣裳线久摧。一掬穷途飘泊泪，无由抛洒向泉台。
咏物,哀伤#想家,咏柳,带缓何曾绾，眉长未见愁。青青缘御路，郁郁映金沟。乱絮凌空荡，繁丝逐吹流。传闻隋水上，千树拥迷楼。
思乡,愁绪#想家,其二,方共衡云把酒杯，春风吹向郁孤台。雁将回处惊帆落，花未开时怯笛催。别草可堪游子去，寄梅应为故人来。临行笑觅凝香谱，十驾那追逸骥材。
咏物,失意#想家,鹦鹉,飘零绿羽向秋阴，风雨时能惠好音。老去诗篇多错落，闲来佛语费沉吟。十年庑下高人迹，万里秦山故国心。惆怅云霄空有志，病躯拟共息长林。
思乡,哀伤#想家,白马津阻雨,津树萧萧旅馆空，坐看疏叶绕阶红。故乡千里楚云外，归雁一声烟雨中。漳浦病多愁易老，茂陵书在信难通。功名傥遂身无事，终向溪头伴钓翁。
思乡,愁绪#想家,同陈仁甫郊行,芳郊望不极，暇日正销忧。并是天边侣，而能物外游。远山含树断，一水抱城浮。日暮思乡处，浮云隔海陬。
思乡,孤独#流泪,高唐道中晚望,齐右流风想至今，幽怀寥落起孤吟。南还暂断思乡泪，北望仍悬恋阙心。禾黍收残寒雀少，牛羊归去野烟深。绵驹歌后无人续，愁听村原处处砧。
思乡,哀伤#愁绪#想家,江头春日,风煖旗亭煮酒香，醉醒始悟是他乡。驾言行迈路千里，岂不怀归天一方。春事渐消莺语老，离愁偏胜柳丝长。无聊莫向城南宿，淡月梨花正断肠。
送别,愁绪#怨恨#想家#思念,湖南雪中留别,草草还草草，湖东别离早。何处愁杀人，归鞍雪中道。出门迷辙迹，云水白浩浩。明日武陵西，相思鬓堪老。
思乡,哀伤#愁绪#想家,予写金刚经与王正道正道与朱少章复以诗来辄次二公韵 其一 次正道韵,平生幸识系珠衣，穷走他乡未得归。有客为传祗树法，此心便息汉阴机。百千三昩一门入，四十九年诸事非。寄与香山老居士，要凭二义发馀辉。
怀人,孤独#想家,蚤春虎坊南墅忆旧游怀徐尚书寄朱检讨,杜曲园林一水滨，旧游风景十年频。江山不负羊裘客，城郭谁知鹤背人。草色淡烟龙紫陌，柳条轻雨洗红尘。刘郎前度看花在，却为愁多赋早春。
思乡,流泪#想家,新秋感兴十二首 其一,木落桑乾万户砧，榆关残暑早寒侵。天连易水黄云合，地接长城白日阴。古寺残鸦忧国憾，高楼飞鸟望乡心。临风欲诵怀沙赋，泪眼逢秋恐不禁。
怀人,失意#想家#思念,寄怀彭无山中丞（老友邵青门尝称无山为铁汉）,铁汉高名久属公，几番爱护主恩隆。孤踪已致层霄上，群望方殷末路中。独秀晴峰当幕府，碧浔秋瘴扫霜风。天涯岁晚相思切，欲寄音书少塞鸿。
战争,孤独#流泪#恐惧#怨恨#思念,代赠远,妾本洛阳人，狂夫幽燕客。渴饮易水波，由来多感激。胡马西北驰，香騣摇绿丝。鸣鞭从此去，逐虏荡边陲。昔去有好言，不言久离别。燕支多美女，走马轻风雪。见此不记人，恩情云雨绝。啼流玉箸尽，坐恨金闺切。织锦作短书，肠随回文结。相思欲有寄，恐君不见察。焚之扬其灰，手迹自此灭。
悼亡,哀伤#愁绪#想家,哭林氏姊 其一,牙床辗转恨悠悠，为感吹篪病不瘳。见弟九原刚百日，归家一别已千秋。年华未几悲箫史，骨肉无多感仲由。赋到伤心毛里处，荆花零落不胜愁。
悼亡,哀伤#想家,哭敬叔 其一,与子为兄弟，生强十数年。相期齐白首，可惜隔黄泉。浩气山河壮，高名日月县。尔姑吾老母，悼尔重悽然。
思乡,愁绪#想家,其五,廿载风尘役，三春道路人。瞻天行渐近，知己仗谁亲。漂泊悲游子，支离笑逐臣。绝怜芳草色，随处傍征轮。
思乡,哀伤#愁绪#想家,淮阴至日,过江芳草地，晏岁小山游。庄叟身同瓠，张融宅是舟。空山闻叶下，寒水见冰流。莫谓穷愁日，他乡祗益愁。
田园,哀伤#怨恨,东村隐居为长州赵伯善,都说长州多绝景，东村只数隐君家。开窗正与青山对，绕屋偏宜绿树遮。梯傍西岩收笋蕨，船来南泖买鱼虾。日长门外无人过，时仗清风扫落花。
怀人,哀伤#思念,小云妹见示寄怀诗即步原韵 其一,静夜悄难寐，吟行月渐阴。疏星下残柳，飞露湿空砧。酒酿相思泪，镫摇怨别心。冰弦不复理，恐作断肠音。
思乡,愁绪#想家,即事,何处款柴荆，空山暑气清。关河游子意，风雨渭阳情。宿草悲慈母，高文启后生。三年重到此，喜极泪先倾。
战争#咏物,哀伤#思念,梅花,庾岭春姿占早芳，梁园夜色转辉光。毰毸已见花如霰，莹洁还疑玉有香。积处寒侵姑射骨，融来暗洗寿阳妆。此时独对遥相忆，吹笛关山总断肠。
田园,哀伤#愁绪#失意#想家,别意答南村,十年万里欣相见，相见知应有别时。晨夕阴晴经月酒，江山鱼雁几篇诗。祇言渺渺他乡路，动作迢迢隔岁期。试问云中望桑浦，何如天半倚峨嵋。
思乡,哀伤#愁绪#想家,其八,有怀谁能已，聊用申苦难。离居殊年载，一别阻河关。春来无时豫，秋至恒早寒。明发动愁心，闺中起长叹。惨凄岁方晏，日落游子颜。
思乡,失意#想家,荅殿卿,莫问看春第几场，才兼风雨更茫茫。能无对酒思公子，亦有登楼望故乡。敢谓马卿元在汉，何如枚叔正游梁。病来已废凌云笔，为爱观涛拟报章。
思乡,怨恨#想家,听莺曲,彭泽县前烟袅袅，五柳庄上多莺鸟。金衣何处远飞来，睍睆一声江岸晓。我有春愁似海深，揽衣搔首倚蓬吟。去年故乡听莺早，今日听莺涉远道。莺声还与故乡同，客况何如故乡好。故乡有亲老在堂，星星两鬓飞秋霜。故乡有弟多如簇，竹马红颜美如玉。一度听莺一度悲，但愿年年无别离。
思乡,哀伤#愁绪#想家,其十一,日月既代谢，京雒多悲风。塞马嘶上林，赵女驱云中。故旧不可期，游子谁为容。顾盻聊写忧，明德君所崇。愿言早旋归，婉恋欣相逢。飘蓬岂无根，贞心比青松。努力保岁寒，共此芳兰丛。
思乡,恐惧#想家,夏日忆家园,大火未西流，暑气苦蒸涩。狂风捲长衢，浮埃莽相袭。回马避高贵，奔驰似湍急。咫尺无旁径，望门屏息立。垂缦蔽全面，须眉尽沾湿。伥伥随隶人，辰出申乃入。翻忆故园居，萧然远城邑。绿树荫可依，清池净堪挹。任意渔与樵，嚣尘杳难及。愿言返初衣，逍遥理蓑笠。
思乡,哀伤#愁绪#流泪#想家,独不见,流水终到海，浮云岂归山。大堤芳草绿，游子何时还？人去曾寄衣，鸿归无一字。锦纹终夜织，不尽心中事。妾心长似水，君意散如云。寥寥怯空房，梦合晓更分。春来忆玉箫，秋后悲纨扇。泪眼几时晴，年年独不见。
思乡,愁绪#想家,秋霖不已口占绝句,蓼花渐白菊花黄，旅燕飞回故国忙。秋雨不知游子意，故催几阵下辽阳。
山水,孤独#失意,游池州齐山,旧闻齐山胜，抱病来登临。苍然俯平湖，秀出几百寻。穹石天与巧，修篁近成林。高攀极巉岩，俯探穷窈深。爱此坚贞姿，摩挲会予心。忆行西湖岸，亦复多嵚崟。颇恨人力胜，刻画时见侵。谁知丑石面，乃亦变孔壬。何如榛莽间，屹立长森森。天然抱幽独，妙质逢赏音。支筇到绝顶，孤亭指遥岑。樊川有留咏，兀坐一长吟。
思乡,哀伤#愁绪#孤独#想家,其三,客从远方来，独立江水湄。江水何悠悠，白发空离离。病足修长途，弱羽思归飞。歌君伤秋曲，泪湿游子衣。
思乡,愁绪#想家,其二,念子能迂阔，谋生拙似予。老亲须禄养，游子莫居诸。世态浮云似，高名画饼虚。无言扬得意，方始识相如。
思乡#田园,想家,东村兄观灯赏莲酌月种麦四时吟惠教漫兴次答 其一,骑马长安市，春游十二年。广都开火树，复游照金莲。七校香车度，千门珠履连。故乡同此夜，万里各风烟。
悼亡,愁绪#想家,哭宇宽孝廉,自古谁无死，悲君在客边。一灵归故国，万恨掩穷泉。永罢春明试，空留宝剑篇。伤心帝京友，犹盼孝廉船。
思乡,哀伤#愁绪#想家,玉勾斜,莫叹他乡死，君王也不归。年年野棠树，花在路傍飞。
怀人,想家#思念,寄汪思云,白玉堂深午漏迟，黄山高处倍相思。人于鹤背腰缠贯，心似蛛丝手论棋。听雨楼头眠较稳，望云天际立多时。十年万里常为别，独对金台一赋诗。
思乡,愁绪#想家,其十,昨日家书至，慰我久离群。游子眼欲断，日日望白云。
田园,孤独#想家,湘江村舍,湘山如翠黛，湘水如碧玉。岩下有居人，林深不见屋。落落百尺松，阴阴万竿竹。竹密一径空，照见人皆绿。况有流泉声，清泠比琴筑。如此山居幽，其人定无俗。笑我坐篷窗，秋阳正相曝。
思乡,流泪#想家,乙酉除夕,守岁炉存火，登盘味只辛。即辞今夕腊，无那故园春。盥荐添亡弟，音书滞老亲。强欢裁吉语，掩泪已沾巾。
怀人,愁绪#想家,和答吴斗南中秋见怀并约王子合见过 其一,百里平湖一夜舟，跂予东望渺离愁。可能无意山阴雪，空复相思楚泽秋。宣室待君今即召，草堂移我欲归休。诗来已拜千金诺，得得开帆莫转头。
思乡,失意#想家,解官归奉答子浚兄,早岁从羁宦，终年辞密亲。长萝谢逋客，芳草迟归人。庐幸存先敝，家徒减仲贫。故园华萼在，何必日南春。
思乡,愁绪#恐惧#惊讶#想家,寒食夜雨,天涯春易老，游子意难安。疏雨掩深院，重云结薄寒。抚时双鬓短，抱影一灯残。梦向桃花路，惊回泪暗弹。
思乡,哀伤#愁绪#想家,游子篇,双鸿春北归，秋风复南翔。游子在万里，何以长相望。出门别慈母，兄弟亦殊方。明星思井舂，岂无黍与粱。朔风感肌骨，岂无衣与裳。负米心徒勤，织缣宁可将。他乡南斗前，惟愿亲寿康。眷彼归飞翼，俛默摧肝肠。
怀人,想家#思念,月夜有怀同志,谁家羌笛暗飞声，越海城头片月明。邻杵不堪霜下听，塞鸿偏向夜中鸣。故人久近沧波远，明镜愁看白发生。几度相思孤枕梦，满庭风月不胜情。
思乡,哀伤#愁绪#失意#想家,家书,家书久不达，终夜不成寐。道遇故乡人，云自秋后至。珍重试一询，或恐有只字。客言离家时，与子老亲值。疾行不扶杖，颜色类童稚。再拜故乡人，顿释经秋思。游子复何悲，游子复何冀。如获径寸珠，不复叩其次。归来坐床上，吁嗟发长喟。不乏鳞与鸿，胡使我心悸。愿托凌风翼，寄言昆与季。高堂有老亲，尺书且时寄。
闺怨,愁绪#失意,和宫怨,竹叶垂黄雨露偏，羞缘买赋费金钱。有缘会有承恩日，莫遣蛾眉减去年。
思乡,哀伤#想家,其二,江月江潮相向明，秋风忽起故园情。何人吹入参差调，尽作江城肠断声。
悼亡,流泪#想家,哭水（四库本无水字）丘随州（无逸）,卧理随民欲问安，讣邮俄至废朝餐。秦川旧会欢如在，汉水新书墨未乾。丹旐已归人寂寞，素车徒有泪汍澜。时情冷暖尤无味，一臂相知在肺肝。
思乡,愁绪#想家,平昌县滞雨感怀时士会兄归蜀璧将返槜李,一片浮云暗路歧，忽成西笑忽东悲。差池别燕难为语，三匝慈乌更有枝。游子忍能题远志，春风不管怨将离。怀归何处归犹客，一种深情各自思。
思乡,哀伤#失意#想家,喜雨刘沈许李四丈偕集,千家迷晓日，万壑下秋阴。地迥浮云直，亭高骤雨侵。群鸥寒自立，一水坐能深。波动鱼龙气，天流鸿雁音。荣枯芳草色，忧喜故园心。长啸无宾主，高谈失古今。开尊怜阮籍，作赋见陈琳。岂作商霖望，聊为梁父吟。
思乡,愁绪#想家,其四,寄得家书不敢开，数行犹向榜前来。不知游子多飘泊，却望泥金次第裁。
思乡,失意#想家,丹阳道中同嘉弟,昨夜乘潮发建康，今朝潮落又丹阳。天南星斗随沙鸟，江上风烟忆故乡。去住此身元不定，飘零吾道孰行藏。同舟尔亦同沦落，对酒无言泪两行。
思乡,失意#想家,寒食渡江,吴关千里燧烟通，挂去长帆返照中。三月暮春行海畔，两年寒食渡江东。风吹官柳城边绿，雨后山花垄上红。惆怅故园年少在，斗鸡蹴鞠与谁同。
思乡,愁绪#想家,其二,一曲清歌月满林，小栏斜倚玉森森。好将苦竹哀弦调，谱入思乡出塞吟。好友渐如秋叶散，老怀常学古灰沈。年来时入渔樵梦，辜负名山直到今。
怀人,孤独#想家#思念,寄陆汉东,隔岁孤舟别，云翰却杳冥。残灯仇夜雨，朋辈惜晨星。乱去家何在，愁深梦不成。相思那可致，石户掩山青。
田园,流泪#失意,灵岳道中（村名）,东西冈远截空横，冈下村村聚落成。柳线略无经雨色，麦针微向近河生。龙钟父老知迎拜，硗确田畴尚力耕。自古班春须恤患，我观民病若为平。
思乡,愁绪#想家,锦水（三十二首选十） 其一,南条江水尽朝东，万里滔滔入海穷。吴雨春灯游子路，楚天云梦美人踪。卅年诗酒须眉白，几粒河山夕照红。中有许多闲意事，不堪零碎付衰翁。
怀人,孤独#流泪#失意#思念,寄黄州刘太守同年,天地长留万古缘，百年老脚是山川。东坡自古黄州地，太守而今赤壁船。万事倘来真大梦，人间了处是浮烟。相思岂浪无诗和，草阁西风月正圆。
思乡,哀伤#孤独#想家,其二,十年游客路多岐，玉面虬髯是所思。牢落故乡穷病日，风流当世盛名时。轻尘过眼悠悠去，明镜观心默默知。待化碧天虹百尺，与君文字照南离。
思乡,愁绪#失意#想家,寄怀广陵诸同社 其一,茱萸湾下雨如丝，彩鹢横江别夜知。小草误牵游子梦，落花重失酒人期。黄云斥堠迷边笛，青海楼船拥战旗。惆怅乡关消息断，秋风白雁晚来迟。
怀古,孤独#失意,隋宫怀古,废宫深苑路，炀帝此东行。往事馀山色，流年是水声。古墙丹雘尽，深栋黑煤生。惆怅从今客，经过未了情。
思乡,孤独#想家,其二,税车朝歌里，送子辉水阳。群雁起高飞，凌风各分翔。敦交多故怀，况乃忧故乡。征夫愁短日，去马知路长。童童孤生柏，结根南山旁。愿言采此柏，遗我心所当。良无白鹄翼，何以得高颃。
思乡,哀伤#想家,其二,龙城薄宦已三霜，几度瞻云忆故乡。十里畹兰幽可佩，一朝风木恨偏长。难逢鹤驭归华表，未得鸾书下建章。独客徘徊伤远道，尚怀倾盖赋山阳。
思乡,愁绪#想家#思念,寄远,游子虽惜别，一去何时见。飞鸟犹恋巢，万里亦何远。妾愿化为霜，日日下河梁。若能侵鬓色，先染薄情郎。
思乡,愁绪#想家,其二,苦竹冈头望故乡，千峰万岭路茫茫。如何割得愁肠断，枉说山尖似剑铓。
思乡,哀伤#愁绪#想家,德州,画舫来天上，黄昏泊德州。沧波千里迥，残月片帆收。吾境欣初入，他乡叹远游。云山开晓色，早晚步瀛洲。
思乡,愁绪#想家,戴御史父母双寿诗,行台游子忆双亲，偕老乡园过七旬。养志已分天禄久，推封将拜圣恩新。光迎锦绣云霞丽，气转椿萱雨露均。我为题诗祝遐算，江山风采几千春。
思乡,哀伤#愁绪#想家,偶得示诸生 其一,平地工夫到九层，不如那个主人能。他乡消息无寻处，去问嵩山戴笠僧。
思乡,哀伤#愁绪#想家,澴川逢张秋崖丈自蜀归,他乡频见雁，旅夜忽逢君。鬓染峨眉雪，衣沾剑阁云。风尘谁息驾，井邑尚从军。迢递澴川路，秋声不可闻。
怀人,哀伤#怨恨#想家,寄怀袁兄,双丸递走疾如梭，老色骎骎可奈何。白发尽从愁里得，青春都向客中过。壮怀久息营为懒，往事难忘感慨多。珍重故人知我意，停云回首付悲歌。
思乡,哀伤#愁绪#孤独#怨恨#想家,其三,忆昨初离别，羞容不成歌。长袖未曾舞，尘埃生绮罗。君恩一言足，岁月岂在多。泽国多悲风，江湖易涛波。游子久行役，岁晏今若何。迢迢朱楼夜，数起瞻明河。不如长江月，素影常相过。
思乡,哀伤#愁绪#孤独#失意#想家,萍乡中秋同圣功对月,白头还作他乡客，不负青天只月明。自笑渔樵非泛宅，聊听鸿雁有新声。晶瓶浸魄一双影，玉镜当心无限情。莫为银蟾增怅恨，孤清直上即瑶京。
思乡,愁绪#想家,其二,一水鸣环绕，群峰列戟围。秋高风动响，庭静月流辉。客梦悲离合，宦途有是非。桑榆景将暮，游子未能归。
怀人,恐惧#惊讶,同年侍御罗瑞卿将到京先以诗寄荅之,日夕怀君刚入梦，晓来传报喜还惊。云山怅别多岐路，萍海论交几弟兄。花外驿楼明豸锦，草边城巷沸蛙笙。东门咫尺新晴地，不厌冲泥匹马迎。
思乡,愁绪#想家,偶成 其一,世事怜贪饵，同群怖独翔。摊书时引梦，临水或思乡。兄弟皆丘小，山林之日长。行藏细检点，多半是襄阳。
思乡,孤独#想家,寄张绍南,只隔桥南北，离居未得同。酒魂沉盏绿，春梦压灯红。念尔孤生蒂，怜余独转蓬。乡心与流水，日夕向川东。
思乡,愁绪#想家,独游金山寺,十年泉壑有深盟，一饮中泠思倍清。沙鸨翻飞红叶寺，江声黯淡白鼍城。名山无主古人老，游子独吟春水平。更上云根弄明月，半厓钟后夜潮生。
送别,愁绪#孤独#流泪#怨恨,留别卢玄休归荆门,江边离别心，言罢各沾襟。以我去帆远，知君离恨深。云开孤岛出，浪起白鸥沈。更作来年约，阳台许伴寻。
思乡#怀人,哀伤#愁绪#想家#思念,女夫徐子云挈家赴任沅江苦忆之至情见乎词,一从衔命去滇池，尽室追随喜复悲。万里鹧鸪啼落日，千山猿狖袅长枝。老夫出牧知何地，弱女归期更几时。幼小未曾违膝下，他乡风物足相思。
思乡,愤怒#失意#想家,禁烟日简长如仲如二昆弟 其一,朱阑六曲旧池台，甲帐珠帘已劫灰。旧鬼烦冤新鬼哭，前人遗怨后人哀。谁将天地为棺椁，忍见英雄化草莱。惆怅故园犹未返，野花无主为谁开。
思乡,愁绪#想家,赠人游南雍,游子涉江去，采采南涧芹。采之欲何为，岁暮寄怀人。怀人自不远，岁暮行当返。
怀古,哀伤#孤独,邺台怀古,邺城斜日散陂陀，铜雀荒凉蔓草多。薤露一为称汉世，墓田空自对漳河。中原孤寡窥符玺，甲帐婵娟泣绮罗。词客几回羁旅恨，月明乌鹊迥飞过。
思乡,哀伤#愁绪#想家,旅中书怀,燕子未归寒已退，海棠半落雨初晴。他乡异县见春色，远水平芜关客情。道路不来黄犬信，烟波深负白鸥盟。数奇落在千官底，敢叹儒冠误此生。
思乡,愁绪#失意#想家,即日用义山韵,一官瓠落几时休，即日舟行不少留。红叶白云游子意，溟鱼塞雁故人愁。钟声催曙思蓬岛，山色衔波上竹楼。楚尾吴头天浩渺，临流悬忆钓璜钩。
思乡,愁绪#想家,其三,岭北书生嗟去早，江东游子惜归迟。重阳将近无风雨，正是木犀初发时。
战争#思乡,哀伤#愁绪#孤独#想家,燕歌行次魏文帝韵,幽燕先秋零露凉，画栏玉树凋飞霜。比风鹰鹞争翱翔，贱妾忧来结寸肠。良人胡为客他乡，从来弧矢射四方。青苔从他生洞房，悠悠念君不能忘。未寒先寄君衣裳，萧关远戍非征商。雨雪惟忧边路长，鸳衾不恨空象床。愿君封侯乐未央，南北且莫遥相望，桑乾欲渡河无梁。
思乡,哀伤#愁绪#孤独#失意#想家#思念,野蔷薇,娟娟篱头花，白白间绿叶。明光裁贩裤，不掩游子屧。馀春背人去，乞与弄芳蝶。感我万古心，离离不相接。我行田野间，落魄何所挟。犹能自撑拄，使气学汉侠。悠然芳草畔，见此衣逐妾。罗帷未生梦，粉面反成怯。幽香薰倒人，山麝火初熁。长亭或相思，如见玉蹀躞。
山水,失意#想家,游盘塘山后废寺,前生修行来，见山入骨贪。自昔盛缁流，无处无精蓝。大风起江头，吹我菊帽簪。景物日自殊，登顿我所甘。青红夕阳光，隐约埋空岚。矮松冷尘屋，暗灯明破龛。好月亦爱人，离云印寒潭。诗壁不待题，禅偈不在谈。还须蜕浮尘，投林结莎庵。平安火一烽，愁可宽江南。
送别,孤独#想家,留别岑参兄弟,江城建业楼，山尽沧海头。副职守兹县，东南棹孤舟。长安故人宅，秣马经前秋。便以风雪暮，还为纵饮留。貂蝉七叶贵，鸿鹄万里游。何必念钟鼎，所在烹肥牛。为君啸一曲，且莫弹箜篌。徒见枯者艳，谁言直如钩。岑家双琼树，腾光难为俦。谁言青门悲，俯期吴山幽。日西石门峤，月吐金陵洲。追随探灵怪，岂不骄王侯。
怀人,哀伤#想家,归泛明湖宿汇泉寺感寄故人,郁郁羁怀渺渺春，春归欲挽重伤神。江湖满地愁孤客，花雨高寒梦故人。慷慨论交逾骨肉，艰难时事况风尘。忧伤莫道儒冠误，浩荡乾坤未死身。
山水,流泪#失意,游万杉寺,拄著茶枝杖，龙钟入万杉。石欹泉自咽，山午日教衔。竹箸挑中饭，棕鞋下半岩。老师浑坦率，眼见葛藤芟。
咏物,恐惧#惊讶,蝉,寒鸣宁与众虫同，翼鬓緌冠岂道穷。壳蜕已从今日化，声愁何似去年中。朝催篱菊花开露，暮促庭槐叶坠风。从此最能惊赋客，计居何处转飞蓬。
怀古#怀人,愤怒#哀伤#想家,钓台怀古,新室篡炎祚，中兴复舆图。故人即轩冕，先生独樵渔。一出尽交态，拂袖归桐庐。岂唯黄绮辈，得与巢由俱。我来访遗迹，高台倚荒芜。酾酒酬千古，悲风起天隅。
闺怨,愁绪#流泪,春怨,金鸭香消欲断魂，梨花春雨掩重门。欲知别后相思意，回看罗衣积泪痕。
山水,喜悦#失意,游静慈寺因访孙山人一元,晨游招提境，爱此幽胜偏。南山峙其后，西湖漾其前。华标凌波起，邃阁承崖悬。修竹挺寒翠，长松濯秋鲜。岂惟会禅悦，亦以招灵仙。吾生厌尘网，久怀奉真诠。刀圭脱相授，情爱亦易捐。攀援洪厓侣，翱翔凌紫烟。
思乡,愁绪#流泪#想家#思念,旅夜书怀,马首东风弱柳垂，关山迢递杳难期。谁知游子中宵饭，正是闺人掩泪时。红豆不须携满袖，江南何处寄相思。巡檐夜步空庭月，宿鸟双栖自一枝。
思乡,愁绪#想家,元妙观闻箫 其一,月明仙院夜沉沉，鹳雀高巢古木阴。独坐西楼钟磬寂，玉箫吹起故园心。
思乡,想家#思念,其三,何处寒林夕籁鸣，金波偏似故乡明。鸿归北地书初到，鹊绕南枝夜自惊。含冻花因吹笛发，阁阴天为试灯晴。他年良会重追忆，鸥鹭心期是夙盟。
悼亡,孤独#恐惧,哭沈方舟三首 其一,去冬送汝江上行，今年哭汝隔淮城。念汝寥落走四海，白头客死难为情。岂无当路可投足，苦心自许无人告，中夜辈歌恒刺促。
山水,失意#想家,登头陀寺峰顶庵（丙子八月江夏赋）,磴道淩虚挂白虹，头陀上方黄鹄东。沧溟五夜浴新日，老木三伏来凄风。北梦南云展张阔，纵江横汉并吞雄。楚乡绝境此其一，付与微吟多病翁。
思乡,哀伤#愁绪#想家,其二,五十五年初度日，他乡踪迹尚流萍。关心万念悲身事，窃禄三朝愧宠灵。晚盛冰霜恒自保，世途巇险故曾经。迟回退食江湖远，省阁钟峰吟翠屏。
怀人,想家#思念,南津口寄王默庵,孤村临渡口，斜日下长林。旧侣平原约，相思单父琴。垂杨将暮色，芳草欲归心。愁对春江水，花前怅别深。
怀古,哀伤#孤独,怀古,故宫何在绿离离，逆顺兴亡世所知。草木尚怀勾践德，山川仍识夏王悲。行人月下谁吹笛，游客街前自买碑。欲倚阑干问陈迹，苍烟白露两迟疑。
思乡,哀伤#愁绪#想家,东飞伯劳歌,东飞伯劳西飞雀，佳人两两春相约。长安游子紫霓裳，垂柳飞花空断肠。墙头桃李争红白，朱甍翠槛谁家宅。雨余缓辔踏芳辰，急管繁弦无那春。紫骝嘶入晴烟去，窈窕秦娥隔花语。
思乡,愁绪#流泪#怨恨#失意#想家,次韵答黄子寿司马二首 其二,孤剑风尘自砺磨，乡关四望尚兵戈。贾生太息吁谟远，杜老长吟涕泪多。游子伤怀遭世乱，英雄抚髀叹时过。平生亦有澄清志，坐看狂澜可奈何。
思乡,哀伤#想家,忆故园梅 其一,家住越江津，梅开向水滨。可怜花是雪，况对玉为人。北地风光晚，南天物候新。无因逢驿使，肠断故园春。
咏物,哀伤#孤独,微雨,云度青山雨，霏霏送弱丝。逐风轻柳絮，舞槛湿花枝。海燕春巢早，城乌夜宿迟。客愁不自整，相对草离离。
思乡,愁绪#想家,寄赠,莫向南枝问旧栖，花开如笑复如啼。空怜夜月刀环梦，犹记东风桃李蹊。游子赠无青王案，佳人歌有白铜鞮。殷勤为念章台草，几度春郊散马蹄。
怀人,流泪#想家,送幽州陈参军赴任寄呈乡曲父（一作故）老,蓟北三千里，关西二十年。冯唐犹在汉，乐毅不归燕。人同黄鹤远，乡共白云连。郭隗池台处，昭王尊酒前。故人当已老，旧壑几成田。红颜如昨日，衰鬓似秋天。西蜀桥应毁，东周石尚全。灞池水犹绿，榆关月早圆。塞云初上雁，庭树欲销蝉。送君之旧国，挥泪独潸然。
怀人,孤独#流泪,黄克强先生与李西屏先生书札 十八年七月廿八日 西屏先生属吾友陈冕雅示侃于大石桥寓中追怀民国前三年与克强遁初两先生同居新宿者旬日辛亥季秋两君自沪渎赴武昌与侃会于蕃舶遂同入鄂元年克强先生为留守时侃犹得一晤后此遂不相闻岁月飘忽两君皆亡追思昔游犹在心目抚弦青简不禁泫然敬题一诗以志感,海国前游迹已陈，繁樱今日为谁春。功名青史难磨灭，朋旧黄垆有叹呻。岳麓几年埋玉骨，淮堧一客忆穷尘。碎金亦可知安否，且喜收藏是故人。
思乡,哀伤#愁绪#想家,癸卯新春,才入新春倍感伤，几回徙倚对斜阳。病魔刚遣无时去，诗债频催率意偿。檐鹊无情休浪喜，野花何处但闻香。东郊多少閒游子，衣马轻肥乐未央。
思乡,愁绪#失意#想家,箜篌引,行天莫乘龙，行地莫乘马。龙马各有待，牵连一时假。至人运独照，八表周神化。结交当结心，势利徒夸咤。兔丝倚乔松，缠绵不相舍。秋风飞严霜，荣枯何所藉。富贵人所慕，贫贱人所鄙。妻嫂薄苏秦，人事古如此。游子归去来，劳生良可耻。
思乡,哀伤#想家,寒食招和叔游园,异乡风俗伤嘉节，久客情怀喜友人。共挈一尊诸处赏，谁家得似故园春。
怀古,恐惧#惊讶#想家,锦城怀古,万家春色锦城中，半壁坤维王气终。北地孤忠惊宇宙，南阳遗恨泣英雄。池荒龙隐千秋水，桥古鲸吹万里风。凭眺不胜今昔感，惠陵雨洒杜鹃红。
思乡,愁绪#想家,酬子寿谢宫使七夕见寄,吾门开康庄，吾心洞秋旻。泓澄湛无底，方寸无涯津。美人隔秋水，数月一合并。昨宵七月七，游子脚不停。仰看乌鹊桥，遥盼牛女星。吁天致私祷，席地罗广庭。乞巧问天孙，逐物昧己灵。齐东田野间，语言殊不经。夫何古犹今，竞作奔奔鹑。玉霄眇空阔，银汉横青冥。不须赋解嘲，且复歌闲情。
思乡,愁绪#想家,其二,妍英弄芳意，柳色含春姿。物华浩无涘，骀荡东风吹。东风日以熙，草色日以滋。青春万里道，游子有所思。浮云漏白日，宿露朝已晞。攀条惜婉丽，忽得瑛琼枝。芳悰未有托，暮景已西驰。菁华难复恃，结皓聊自怡。
思乡,愁绪#想家,尘埃,尘埃倚风日，放荡乘空飞。既眯驰者目，亦缁游子衣。雨汁忽散漫，低徊化污泥。憧憧要歧路，致困在轮蹄。六合局万有，成存各从宜。升沉俱害物，咄此其天姿。
思乡,哀伤#愁绪#想家,恒岳晨望有怀,二仪均四序，五岳分九州。灵造良难测，神功匪易酬。恒山北临岱，秀崿东跨幽。澒洞镇河朔，嵯峨冠嵩丘。禋祠彰旧典，坛庙列平畴。古树侵云密，飞泉界道流。从官叨佐理，衔命奉珍羞。荐玉申诚效，锵金谅有由。郊原照初日，林薄委徂秋。塞近风声厉，川长雾气收。他乡饶感激，归望切祈求。景福如光愿，私门当复侯。
思乡,哀伤#愁绪#想家,再叠前韵（和林少眉见赠原韵）,万愁销歇一身轻，蹈海何妨作远行。孤馆秋檠游子梦，他乡凉雨故人情。文章随地移风气，寤寐还山隔旅程。太息中原文物尽，炎荒时遇鲁诸生！
思乡,恐惧#惊讶#想家,晚泊长水遇风挂帆东下,湖上乘舟傍晚行，翏翏吹籁向山城。三年逐客斜阳外，八月横塘野水平。津树飞迎欹岸走，天风奔勒怒涛鸣。故园蒲柳惊西候，岐路谁堪此日情。
思乡,愁绪#想家,舟泊泰和与桑民怿司训夜话,鸂?沙边夜泊舟，故人尊酒话绸缪。十年北海鹏风小，七日南山豹雾稠。甘旨关心游子恨，文章传世丈夫羞。袖中何物峥嵘甚，却是任公旧钓钩。
思乡,孤独#失意#想家,其十九,道逢故乡客，遗我鲛人绡。万里赠文绮，故心终不遥。冰蚕剧火鼠，九夏风飙飙。值此苦寒月，裼裘扬鼲貂。物珍时不遇，感激奏长谣。
思乡,哀伤#想家,庚子岁避地至玉山詶韩司马所赠,沧海疾风起，洪波骇恬鳞。已无济川分，甘作乘桴人。挥手谢秣陵，举帆指瓯闽。安和风尘表，偶与琼瑶亲。共悲行路难，况逢江南春。故园忽如梦，返复知何辰。旷野豺虎满，深山兰蕙新。枉君灞陵什，回首徒酸辛。
思乡,哀伤#想家,其二,寒蝉号高树，蟋蟀吟罗帏。此时凉风起，萧萧入深闺。君子远行役，悠悠我心思。容华不足念，但感久别离。舟行愿无波，车行愿无泥。驱车望乡邑，岁晏当来归。
思乡,恐惧#惊讶#想家,除夕,爆竹惊残腊，冬春此夕分。且斟分岁酒，懒赋送穷文。客思愁檐雨，乡心逐海云。阳和在何处，明日问东君。
送别,哀伤#怨恨,近别,咫尺不相见，便同天一涯。何必隔关山，乃言伤别离。君心与我心，脉脉无由知。谁堪近别苦，远别犹有期。
思乡#田园,想家,村居即事,十载京尘化客衣，故园榆柳识春归。深村芳物无由觅，蝴蝶双寻麦陇飞。
战争,失意#想家,出塞,三春已暮尚西征，慷慨谁怜出塞情。烽火连年惊汉戍，乾坤千古限秦城。风前剑佩明星落，战后关山青草生。贾谊迂疏空表饵，何当投笔静边声。
思乡,哀伤#愁绪#想家,阳关旅况,廿日行殊倦，今宵漏倍长。山幽非故里，月好是他乡。烛影侵窗暗，泉声漱耳凉。阶阴寒刺骨，不觉已霏霜。
悼亡,恐惧#失意,哭徐用先,子卿还绝漠，贾谊返长沙。共喜天才定，俄惊日已斜。颓峰萦九折，逝水绕三巴。挂剑应无地，飞蓬惨泪笳。
怀古,失意#想家,咸阳怀古,六王图像旧山河，万里经营政自苛。牧马健儿南下少，闻鸡秦卒北行多。蒙恬事业知何在，贾谊文章信不磨。撚指光阴才二世，沛人中唱大风歌。
思乡,惊讶#想家,登黄鹤楼,城上危楼俯大江，昔经崔灏咏无双。我来欲作惊人语，扫壁题诗意早降。万里平氛存姓字，一身归国望乡邦。眼中水色收全楚，沔鄂烟波满碧窗。
思乡,哀伤#愁绪#想家,其二,宿秧青碧稚秧黄，长叶抽苗势已张。田就再耘秋有准，水收积潦旱无伤。老牛引犊挨篱卧，新燕将雏贴水翔。一壑一邱吾亦有，谁怜留滞尚他乡。
战争,哀伤#怨恨,悲秋十八咏 其十四 秋角,片角长鸣落晓星，雄关铁锁欲开扃。城头浪奏单于曲，漠北谁空老上庭？惨惨寒吹边草白，呜呜悲咽野磷青。征人正切南归梦，起傍墩台数驿亭。
思乡,愁绪#流泪#失意#想家,其四十二,浮云蔽天日，游子何时归。关陇无穷极，北风始寒威。荒城饶古木，落叶随人飞。昔别期半载，三秋音信稀。何如比翼鸟，何如连理枝。同生亦同死，终始得相依。感之益惆怅，涕泪满裳衣。
思乡,哀伤#愁绪#想家,郡斋同元美赋,游子苦行役，驱车自溟渤。依依平生亲，斗酒日云没。秋风亦已厉，萧条众芳歇。何以赠君子，徙倚揽明月。燕婉当及时，霜雪变华发。高足蔽天衢，浮云望双阙。令德一见疑，积毁能销骨。中怀不复喻，邈若胡与越。绸缪有故人，知音无仓卒。常恐远别离，含意向明发。
思乡,哀伤#愁绪#想家,久客,五斗意悠悠，他乡又几秋。毡寒诸幼念，书懒老妻愁。禁籞羞黄鹄，烟波负白鸥。归人不相待，先傍钓渔舟。
思乡,想家#思念,燕山秋夜,十宵九归梦，摇落故乡心。星象连双阙，秋声起万砧。风霜添老色，天地入清吟。儿女应相忆，青灯语夜深。
思乡,哀伤#想家,登寓楼,书剑劳劳久倦游，偶思清啸得高楼。淮山中断开平楚，颍树遥分见数州。地僻市官偏倨傲，年荒关吏且穷愁。乡心绝似胎簪水，日夜东南不尽流。
思乡,流泪#想家,途中感知,物色饶三月，郊原入望新。马回红雨路，舟泛白云津。事业怜知已，江湖寄窜身。二毛渐稀落，遥忆故园春。
思乡,愁绪#想家,其五十 逸乐,半窗明月半窗风，方寸悠然万虑空。风送氤氲来面上，月生明白入怀中。物华雅称年华好，春意偏宜人意浓。游子不知花是我，刚寻花外问诗翁。
怀人,孤独#思念,詶国子崔博士立之见寄,健笔高科早绝伦，后来无不揖芳尘。遍看今日乘轩客，多是昔年呈卷人。胄子执经瞻讲坐，郎官共食接华茵。烦君远寄相思曲，慰问天南一逐臣。
思乡,流泪#想家,其五,东海扶桑旭日边，乡心恋恋已多年。长歌竟老冯驩铗，旧物空存子敬毡。雨暗萤窗秋梦远，天高兔窟夜光圆。独怀孝子罗江畔，松柏泷冈涕泗然。
怀人,孤独#失意,寄刘兰雪,故人出处本随缘，近日清修拟学禅。爱子早承兵印重，在家先许佛灯传。长空澹澹云俱尽，清夜沈沈月正圆。我亦东林同社客，灰心世事了残年。
思乡,愁绪#想家,其九 九佳,寻芳揽胜兴无涯，不似禅居意味佳。幻色自牵游子目，妖花难入野僧怀。翻残贝叶闻清梵，飞尽天香散晚斋。谁悟沾坭心不染，十年面壁锁芒鞋。
思乡,哀伤#想家,祝王明府母寿,明府曳绂黄龙来，几年为政锄蒿莱。畎亩荒荒不得食，解囊代用编氓力。静挂蒲鞭不复施，衙清吏散官宁饥。官饥不敢累北堂，甘旨往往来故乡。马啼熟谙秦关路，碛断烟寒昏不住。黄金用尽不知贫，酒债诗狂等閒度。我来西塾愧无文，仰君潇洒如青云。登堂拜母日正暖，弦歌花下吹南熏。遥指千山介母寿，一岁一峰接灵秀。
思乡,哀伤#愁绪#想家,西湖立春,春色薄城阴，东风到武林。暖回邹子律，病作越人吟。儿女他乡泪，莺花故国心。西湖有狂客，相对酒杯深。
悼亡,哀伤#怨恨#失意,哭华姜一百首 其一,频年失志卧林丘，正赖佳人慰四愁。欲写三闾哀怨曲，今无丽玉引箜篌。
咏物,孤独#怨恨,柳,舞尽春风万万条，白花飞送马蹄遥。如何只见人离别，岁岁年年此灞桥。
思乡,孤独#失意#想家,惠城逢曹子介能始先生季子也感其艰难出死诗以赠之①,昔曾为客大梁门，老去怀恩梦里言。门下苦怜存赵武，天涯今忍见王孙。共逢落叶当秋路，莫认荒台是故园。欲扣存亡不能语，满江烟雨咽黄昏。
思乡,愁绪#想家,春日得程君衡书却寄,江东云树望中迷，双鲤长劳尺素题。若问天涯游子意，姑苏台畔草萋萋。
怀人,喜悦#想家,蜡月十日大雪有怀去年在会诸友时临清已死①,去年西郊三日雪，故人满眼情欢悦。相邀不愧竹兜寒，酒后酣歌耳还热。今年西郊雪又飞，故人故人胡不归。公冶缧绁竟何罪，蓝关去马音书稀。临清官閒陶谢流，造物乃与人为仇。延陵欲挂树头剑，不知何处寻荒丘。此时尽为丰年喜，我思故人愁未已。忍向今年说去年，未必明年更何似。
悼亡,哀伤#孤独,哭殉难十公用前韵 其一 （海宁）太常磊斋吴公,何人后死骨先寒，二十年来梦里酸。错绣山河空一掷，注金身世打通盘。终嫌世事稽文信，不见东山起谢安。寄语悠悠沈醉客，男儿事业尽多般。
思乡,哀伤#愁绪#想家,其五,楚客柴桑处士风，他乡共醉菊园中。小儿已舁蓝舆待，莫惜千觞劝醉翁。
思乡,流泪#怨恨#想家,其二,青青园中柳，当我西南牖。征夫从远来，一路平安不。艰难万馀里，涕泣不能口。辞家未数年，家人皆皓首。贫贱易出门，别离一以久。朱华被霜露，焉能不速朽。呼儿办粗饭，聊乐不为厚。但得故乡人，日饮故乡酒。
思乡,哀伤#愁绪#想家,望云思亲,悠悠天际云，卷舒无定迹。怀哉游子心，引睇增叹息。慈亲在高堂，鹤发已垂白。春晖寸草微，暮景桑榆迫。禄养岂不丰，何由奉颜色。冉冉时序迁，迢迢关河隔。瞻彼孤云飞，亲舍在其侧。徘徊骋遐盼，欲往焉可即。眷兹名位崇，夙夜尽所职。庶以为亲荣，孝思永无斁。
思乡,愁绪#孤独#怨恨#想家,拟古十一首 其一,四方多岐路，出门难与期。游子适万里，三岁间音徽。不惜离别苦，但恐中心乖。人情非山岳，感物易迁移。释我金跳脱，缄书寄君侧。愿视故人心，勿视新人色。
田园,哀伤#失意,田家杂诗 其一,谚云四月天，阴晴最难作。蚕桑及豆麦，其性有好恶。濒海无桑麻，豆麦乃本务。收之须及时，莫为阴晴误。晨出硕中田，抱归日已暮。广场恣堆积，不妨越宿露。掼床与连耞，筛把诸农具。家人分执事，留精粗使去。所防风扬沙，更畏雨成澍。金气未坚甲，生芽一似怒。水壮陵土母，为食致泄吐。勤惰争一刻，此苦欲何诉。
思乡,孤独#想家,舟直道中阻风作,惨憺孤舟客，喧豗两夕风。残书愁烛短，浅漏怯樽空。土语依稀在，乡心咫尺通。耐他花信变，二十四番中。
田园,孤独#想家,题詹鹳村寻山图,飞泉泻逸峰，翠筱疏白石。脱帻信幽步，谽谺罕人迹。亭亭冰雪姿，容与忘晨夕。宗炳卧游者，幼舆丘壑客。停云静无声，归鸟亦敛翮。栖托正复好，薄荣罢行役。琴樽应有娱，更卜何处宅。
思乡,愁绪#想家,丁亥除夕书怀,人言方朔是神仙，风雪穷冬在客边。忧国一镫看白发，思乡几辈念青毡。寒消竹火残更里，酒忆梅花老屋前。践得东坡江水约，读书犹愿假余年。
思乡,愁绪#想家,登柳州城楼寄漳汀封连四州,一上层楼望八荒，鸟牵愁思入苍茫。西风逻骑巡蛮徼，落日啼鸦在女墙。瘴雨来时凄客况，夷歌起处断人肠。遥怜彼此俱迁谪，试问何年归故乡。
思乡#怀人,愁绪#想家,寄怀王馨吾茂才二首 其一,一别无多日，兰花今已开。欲持杯酒共，不见故人来。虞麓悲游子，河汾想异才。馆餐当旧雨，心迹两无猜。
山水,哀伤#孤独,游戒珠寺有感,劫火光寒射戒珠，右军亭馆迹全芜。墨池春尽谁深浅，笔冢秋高半有无。往事谩劳千载念，浮生共是百年图。不知采蕺兴邦后，禾黍离离几故都。
思乡,愁绪#想家,其二,江城送客日西斜，一片孤帆去永嘉。泽国舟中无薏苡，官桥雪后有梅花。故人惜别重携手，游子先春拟到家。钟鼎山林俱梦幻，好将诗酒弄烟霞。
思乡#怀人,想家,过昆陵怀浦舍人源,昆陵烟树晚依依，短径行寻到夕晖。吟舍空馀秋草没，故园时见野禽飞。晋宫词笔应谁继，圣代才名似子稀。此日怀君何处写，临风惟有一沾衣。
田园,失意#想家,村馆新秋,频年携箧寓长洲，忽忽今朝又立秋。曲径新凉风乍到，半帘残暑雨初收。由来曲志希伸蠖，无数流光寄野鸥。幸有幽人共还往，一觞一咏解离愁。
怀人,哀伤#思念,酬王懋元见寄,相别未旬日，相思如一年。怜君旧知己，寄我新诗篇。旅馆孤灯夜，炎窗六月天。遥知读书罢，风雨对愁眠。
思乡,哀伤#愁绪#想家,见猿,谷口停舟晚，群猿出夕阳。扳枝听客语，分果引儿尝。饮静山泉暗，吟哀峡路长。萧条秋九月，逢汝在他乡。
田园,孤独#怨恨#想家,其十 村舍,村村流水渐成堤，绕屋霏微柳色齐。肯向朱门誇绣障，但随冷月伴鸦栖。炊烟遥接青烟暗，麦浪低含翠浪迷。不管人间离别意，条条斜拂小桥西。
闺怨,愁绪#恐惧#惊讶,拟古诗七十首（录一十三首） 其八 吴记室均春怨,春宵难孤眠，清晓易双曙。既自未逢新，那能不怀故。新欢犹水萍，故人似风絮。寄衣今已迟，裁书昨复误。祗对银缸花，不识金微路。干戈信纵横，营垒几屯聚。未见奏凯还，更闻代人戍。岂忘君年衰，复恨妾颜暮。流机积寸丝，剪刀惊尺素。徘徊明月前，形影自相顾。
思乡,愁绪#想家,夜泊茶陵,山绕荒村水绕城，蒻蓬藤簟水滩声。秋风淅沥秋江上，人自思乡月自明。
思乡,哀伤#愁绪#想家,大庾岭,烟景曾无异，兵戈鸟道荒。千章松影碧，五月稻花香。汉使征轺急，秦关戍路长。今宵应剪烛，莫漫忆他乡。
思乡,哀伤#愁绪#想家,太原县拜先曾大父生祠三首 其一,晓色微分秋暮天，村烟祠树正清妍。远山云气日初上，古寺梵声钟共传。下马身从千里外，登堂梦隔十年前。他乡岁晚增多感，酹酒临风一怆然。
思乡,哀伤#愁绪#失意#想家,其四,踟蹰郊野外，白日匿西山。行人去有期，安得久周旋。请为游子吟，与子结缠绵。忧来动人心，恻怆不能言。言念平生友，意气非徒然。行役不足辞，贫贱非所怜。君其笃明信，慰我心惓惓。
山水,流泪#失意,游宝盖山深原寺,净地来何晚，春风事几慵。落花深一寺，流水住孤松。岸断山光绿，墙回月色浓。天津桥上老，岂识此龙钟。
思乡,哀伤#想家,如存堂为程进珉赋,外家宅相不须论，且筑书堂磅故园。珠玉照人甥在侧，琼瑰赠舅母如存。心同白水伤投璧，自极柯山念倚门。三复渭阳诗意好，为观小序却销魂。
怀人,失意#想家,自鄱阳还道中寄褚徵君,南风日夜起，万里孤帆漾。元气连洞庭，夕阳落波上。故人烟水隔，复此遥相望。江信久寂寥，楚云独惆怅。爱君清川口，弄月时棹唱。白首无子孙，一生自疏旷。
思乡,失意#想家,过高邮寄孙君孚,过淮风气清，一洗尘埃容。水木渐幽茂，菰蒲杂游龙。可怜夜合花，青枝散红茸。美人游不归，一笑谁当供。故园在何处，已偃手种松。我行忽失路，归梦山千重。闻君有负郭，二顷收横从。卷野毕秋穫，殷床闻夜舂。乐哉何所忧，社酒粥面醲。宦游岂不好，毋令到千钟。
田园,恐惧#想家,夜归丁卯桥村舍,月凉风静夜，归客泊岩前。桥响犬遥吠，庭空人散眠。紫蒲低水槛，红叶半江船。自有还家计，南湖二顷田。
思乡,愁绪#想家,皇戚邵子招饮西山二首 其一,皇宇戒金方，崇云眺路长。名花看客艳，芳草度车香。缥酒王孙送，青琴游子将。诸天开晃朗，留与奏春觞。
田园,喜悦#想家,秋日闻雁园丁自南村移竹栽巢云亭左右,少年曾志五湖游，金马归来欲白头。几朵菊开菊圃泪，一行雁带雁门秋。长安卿相交情淡，故里风花晚节稠。更有茅亭添胜事，移来翠竹满平畴。
思乡,哀伤#愁绪#想家,汴水九日二首 其一,白雁黄花节，他乡倍黯然。风犹吹野马，日不暖鸣蝉。冷蕊侵篱湿，晴沙裹浪圆。南来有书信，好寄鹡鸰篇。
思乡,失意#想家,请告致仕,三十年来戴主恩，匡时无略滥薇垣。引年非是耽幽谷，揣分正宜返故园。一纸陈情呈法座，九霄甘雨望王言。圣明倘肯怜疏拙，白发栖迟有阮村。
怀人,哀伤#怨恨#思念,樾下怀顾符台并和所寄山泉隐居之作,沽垆不为秫无田，小筑开云望大贤。千里结言徒自信，十年称病仗谁怜。亭亭夕照移函涧，泯泯春流入响泉。霄汉归来仙跸敛，相思长咏考槃篇。
思乡,哀伤#想家,春日旅怀,别后犹飘泊，春来倍叹嗟。花开今日少，人忆故园赊。细雨连山暝，清溪入郭斜。慈闱在何处，欲望暮云遮。
思乡,哀伤#愁绪#失意#想家,江上逢黄坤五太史,白发承明旧侍臣，天涯沦落晚堪亲。箧中岁月存诗史，世外江湖有钓缗。往事伤心辞洛日，他乡垂老避秦人。开元朝士君仍在，听到宫词泪满巾。
山水,孤独#想家,登三山宿听江楼经落星岗李白换酒处二首 其一,水穷山绝地偏幽，古殿丹青甗一丘。万里奔涛回片石，千年断岸压孤舟。吴天草绿春难尽，楚澨烟深客易愁。独树梅花空谷夜，潮声月色宿江楼。
思乡#田园,愁绪#失意#想家,熊村被掠,出关吾意放，落日畏途偏。岂有戴渊念，应无李涉贤！风尘新白发，灯火旧青毡。多难淹三载，为贫验一肩。宦悲游子薄，装动健儿怜。野寺寻鞍马，空山乱卷篇。琴书留啸咏，枕被失安眠。江路今如此，前程意惘然！
思乡,恐惧#想家,寒食,绝域年华久，衰颜泪点新。每逢寒食节，频梦故乡春。草绿唯供恨，花红只笑人。南辕定何日，无地不风尘。
思乡,愁绪#想家,徙泰公方丈秋夜,秋林风色暮，游子念征衣。鸿雁俱高起，江山独未归。月临莲室静，萤傍竹林微。喜对离群友，吾生本息机。
思乡,愁绪#想家,微香阁次敬可韵,藓径碧侵游子屐，枫林红上羽人衣。一声清磬落何处，坐看香烟成翠微。
思乡,愁绪#流泪#怨恨#想家,其七,望云挥泪九回肠，何日灵幡返故乡。俚句七章遥叩奠，不胜叹恨是沧桑。
思乡,愁绪#想家,草堂归来图二首 其一,鹤发兮倚闾，山空兮夕晖。白云兮髣髴，游子兮其归。
思乡,愁绪#想家,自延安回道中作 其一,未驾羸骖返故乡，且寻掘笔傍书窗。莫嘲流汗野猪岭，绝胜伤心朱雀航。
田园,恐惧#惊讶,晓过邻村,推枕梦初断，篮舆踏露行。岁登人意乐，风急雁行惊。曲涧哀湍泻，危桥独木横。清霜莫欺客，云日自晶明。
思乡,哀伤#孤独#想家,故园,故园渺何处？延眺独伤神。亲老久为客，囊空长傍人。泪兼花作雨，愁似草逢春。何日还桑梓，商歌原宪贫。
思乡,失意#想家,次韵程愿以十诗见示篇中多及故起居舍人程子山老懒姑取其一用韵答之,故乡乔木莫知年，闻道端居似玉川。勿谓鲁侯吾不遇，试言卫政子奚先。传家学问三冬足，插架文书四库全。颇复因君怀柱史，当时高会有群贤。
思乡,愁绪#想家,其四,望里清光有所思，湖山非敢忆莼丝。诗人会处须乘暇，游子归时未有期。野性消磨天趣少，吟怀荒落夕阳知。晚来倚马茶亭外，一段高情读断碑。
思乡,哀伤#愁绪#想家,答梁文学兼约过小集,宦舍萧然一径深，逢君杖屦喜初临。他乡短刺希投合，流水长桐自赏音。已慕逍遥庄叟达，岂嗟留滞越人吟。春光浩荡堪娱客，绿满池塘柳渐阴。
思乡,哀伤#愁绪#想家,题西四明赵氏书院,他乡久客不堪怀，风雨书窗又独来。梦恶喜闻莺唤醒，归途羞见雁声回。望春山色今须好，年少时光老易催。坎止流行天已定，掀髯一笑且衔杯。
思乡,愁绪#想家,月中早行马上有感,匹马萧萧欲发迟，天涯游子去何之。行人弓箭戎装早，载道兵戈羽檄驰。泪洒杜陵偏我属，身如王粲好谁依。那堪淡月疏星夜，不似南宫待漏时。
思乡,哀伤#愁绪#想家,和陈泽民见寄,涉世真堪笑，论交愧未忘。先生已高遁，贱子尚他乡。簿领三年梦，尘沙两鬓霜。扁舟归未得，春水满横塘。
山水,喜悦#孤独#流泪#失意,游何山（补编）,今日何山是胜游，乱峰萦转绕沧洲。云含老树明还灭，石碍飞泉咽复流。遍岭烟霞迷俗客，一溪风雨送归舟。自嗟尘土先衰老，底事孤僧亦白头。
田园,孤独#想家,夜宿药笠村时护行者龙南尉项君志由诗以贻之,间关万里客，黯淡数家村。馆伴劳梅尉，饔人候竹门。石横溪自怒，山寂鸟长喧。最爱停车处，丹枫满绿原。
战争,恐惧#想家,抵云中,行行匹马到云中，未及深秋便朔风。镜里形容怕憔悴，客边衣服恐蒙戎。不闻关塞有烽火，莫怪将军无战功。目睹太平何以报，但歌既醉颂重瞳。
思乡#怀人,哀伤#愁绪#想家#思念,怀江村何宏甫自赣上寄林檎,人好物亦好，交深谊转深。他乡如对面，异体实同心。未得平安报，相思长短吟。无从回去马，有便寄来禽。
田园,喜悦#失意,秋日村居,自爱投闲纵所之，江村林壑漫栖迟。本无喜愠抽身早，须信英雄种菜宜。逸兴耽于黄菊候，幽情诉与白鸥知。绿杨影里三间屋，羡杀渔人理钓丝。
思乡,恐惧#想家,其二十二,零落无声石乳香，野人栖宿寄花房。书残红叶枫犹碎，餐尽寒英菊未霜。半榻草虫同索寞，当时风鹤托清狂。烟霞未必多成癖，多少牢骚怯望乡。
思乡,哀伤#愁绪#想家,其二,叮咛数语泪千行，此去关山路渺茫。三伏炎蒸过剑浦，一江风雨度钱塘。魂随远屿孤鸿断，目极遥天匹练长。当念倚门双白发，莫将行色滞他乡。
思乡#怀人,怨恨#想家,寄侄朝础,醒园当日共嬉游，采菊东篱趁晚秋。步月每过延月洞，穿云多上看云楼。晓逢村媪沽新酒，日伴渔翁戏小舟。回首故乡千里隔，思君况动别离愁。
思乡,哀伤#想家,江上,扁舟泊江渚，喜近酒家门。出网鱼虾活，投林鸟雀喧。无桥通竹处，有路到桃源。一见南塘字，凄然忆故园。
怀古,恐惧#惊讶,乌江怀古,荒垒萧萧触目惊，乌江东注恨难平。千金急购英雄首，八载空劳子弟兵。古渡苍茫通利口，乱山合沓隔彭城。鸟啼似识兴亡意，犹自凄凉学楚声。
田园,怨恨#想家,江村题壁,沙岸竹森森，维艄听越禽。数家同老寿，一径自阴深。喜客尝留橘，应官说采金。倾壶真得地，爱日静霜砧。
思乡,怨恨#想家#思念,其五,别离最苦暮年时，百感中来不易支。此去故园行乐处，诗成毋吝寄相思。
送别,恐惧#惊讶,别胡中丞,二年朝夜见双旌，心魄知恩梦亦惊。幽贱粗能分菽麦，从容岂合遇公卿。吹嘘若自毫端出，羽翼应从肉上生。却恨此身唯一死，空将一死报犹轻。
思乡,恐惧#想家,登雨花台,春日登台览旧邦，东南形胜果无双。川从楚蜀斜趋海，山起燕云直跨江。回首望乡歌屡奏，侧身怀古思难降。风花散落真如雨，不见高僧拥法幢。
思乡,哀伤#愁绪#想家,赠廖子,嗟尔老风尘，名堪高士邻。他乡长作客，异术耻干人。月酌江城夕，花吟楚岸春。萍踪任流转，随处有交亲。
田园,孤独#想家,自清华西行村落间殊胜平畴流水果园竹径骤作乡思,燕麦青青柿叶肥，江南回首正依依。千竿新竹消苍雪，一带遥山深翠微。閒任野禽啼樾坞，细分流水绕柴扉。那知身是乘骢客，疑向花前跨鹤归。
思乡,愁绪#想家,度黄叶岭怀寄清凉白云庵主（戊辰九月乌江赋）,黄叶岭头黄叶飞，白云庵畔白云归。叶随游子终相失，云伴禅翁得所依。会解腰间斩马剑，肯寻江上钓鱼矶。焚香扫地双林下，愿赎今生种种非。
怀人,哀伤#怨恨,山中怀故人,欢多清景略，会数别离轻。病骨无人问，空山正月明。落花怀旧韵，鸣鸟感新晴。再看思君处，流泉石上平。
思乡,哀伤#想家,其二,门巷萧条昼不关，故园迢递梦中还。一年风景又如此，百岁光阴皆等閒。愧我春愁浓似酒，怜君诗骨瘦如山。微官久负匡时术，饱食能无独厚颜。
思乡,哀伤#想家,旅宿淮阳亭口号（一作宋之问诗）,日暮荒亭上，悠悠旅思多。故乡临桂水，今夜渺星河。暗草霜华发，空亭雁影过。兴来谁与晤，劳者自为歌。
思乡,愁绪#想家,其三,贪程悲不觉，游子暮何依。落日孤烟远，辽天古木稀。长途趋色养，回首念慈帏。霜露情悽怆，中宵泪满衣。
思乡,愤怒#愁绪,其四,既云拙进取，复不事生产。厌厌在世中，岁月供偃蹇。亲戚或相诮，妻孥亦愤懑。一编聊自娱，浩歌秋已晚。文字期永世，所托良非远。新晴气象分，天高片云卷。流盼悦时景，冲襟得萧散。如何倦游子，劳劳不顾返。
思乡,哀伤#愁绪#孤独#想家,庚子至前二日韩德全李师民相继而至聊书一时之事,先后客无约，寒窗注夕阳。纵谈香柏子，孤兴饮松黄。不道仇池远，唯迎至日长。于焉岂易得，回首即他乡。
思乡,哀伤#愁绪#孤独#想家#思念,春草,春色渺无寄，春心无处藏。昨宵微雨过，一线草痕长。泥润看成活，风过别有香。天涯羁旅客，为尔更思乡。
思乡,哀伤#失意#想家,炎暑,炎暑半归天早凉，日阴苦短夜初长。风清月白已秋意，海角天涯非故乡。无赖分为多病叟，有情还作一诗狂。溪声汩汩东西去，南北游人欲断肠。
思乡,哀伤#孤独#流泪,客居,居杂东人合浦傍，海深春月混微茫。一身过懒行还卧，两鬓禁愁短又苍。窗迫不妨风雨剧，地蒸先爱水云凉。婆娑自怪无家客，怅指西平是故乡。
思乡,愁绪#想家#思念,其四,杨柳新青拂水齐，牵舟人正满长堤。推篷忽见中天月，游子愁闻乌夜啼。
思乡,哀伤#想家,江亭晚眺,登高便可豁双明，吟外还能见物情。南北盛衰关大数，英雄得失总虚名。莫云千里乡心远，寒雁一声秋意清。江上白鸥应笑我，等闲虚负水边盟。
思乡#怀人,愁绪#想家,开岁复入京寄答梁南塘,湖海归来一岁除，春风相送出吾庐。昔曾怅望南天雁，今又惊临上国车。怀土易增游子梦，问津难觅故人书。何时共钓江门月，散发扁舟赏自如。
思乡,愁绪#孤独#想家,剑阁,出坎入坎千，上天下天百。陡然万古奇，森此寸眸昃。石石欲刺天，石石怒争壁。不见一鸟飞，但闻万马栗。线溜泻石髓，哀玉鸣不息。筋力尽青冥，渐与空天逼。世界缩地入，万鬼拔山出。落日照天南，绝峭横空墨。凄凉战垒风，惨澹游子色。奇从险极生，快自艰余获。我身天外来，尽讶云中客。河山两戒雄，喟矣二仪塞。
怀人,怨恨#思念,咏得攀杨柳寄故人胡大,东风吹绿正依依，欲折长条愧别离。苏小门前人散后，霸陵桥上燕来时。飞花荡漾随征棹，乱叶飘飘泛酒旗。只恐化萍春又去，好将一曲寄相思。
怀古,愤怒#哀伤#失意,咏史,郁郁青枫树，岁久成枯株。鸱鸮巢其颠，失路委泥涂。高明逼众怒，倾夺在斯须。李斯相秦皇，六国为丘墟。失意车府令，陨身家亦屠。韩非亦何人，乃如兔投罦。位显实疾偾，名高成祸枢。不见兰陵令，衰年方著书。
思乡,孤独#想家,其五,才名空落落，踪迹竟栖栖。骏骨千金妒，羊肠九坂迷。人从天外别，乌似故乡啼。莫笑交游绝，前身是姓嵇。
思乡,愁绪#想家,中秋夜集吕给事宅,银汉高秋露，严城月色阴。美人今夜酒，游子故乡心。乌鹊江边去，蛟龙海上吟。汉宫楼殿迥，莫使暮寒侵。
思乡,愁绪#想家,晚行舍后,略彴东边一径深，杖藜行饭当登临。稷山并海出遥碧，禹穴生云成暮阴。残岁自兴游子感，少年谁解老人心。归来灯火参差夜，倦倚胡床续短吟。
田园,恐惧#失意,新晴与南村及张超然远暂过虎邱,虎邱好秋月，我来逾所闻。正当积雨晴，亭午烟景新。寺门画舸集，冶游何缤纷。顾笑万众中，有此三数人。栉比见华馆，喧阗罗芳樽。竹树酒炙丛，水石红粉春。云方初弦时，歌管郁未陈。预愁三五夜，客梦惊心魂。临高野四望，历历多松云。何人赴幽赏，惟有清远君。因知习俗古，弥感气象尊。回棹同所适，月明白鸟群。
思乡,孤独#想家,九日舟中怀郭舜举司马,淡淡长空过雁迟，楚天寒色入江蓠。不堪归客孤舟晚，又值深秋九月期。黄菊未逢知己醉，青山空系故园思。怜君此际登高处，手把茱萸可赠谁。
战争,哀伤#恐惧#惊讶,送岑山人出塞,黄云马首横，仗剑赴边城。虽歌出塞曲，讵谓从军行。炎夏征途壮，河山旅望惊。从来班定远，曾是一书生。
思乡,哀伤#愁绪#想家,自正月以后不得德尹消息用少陵远怀舍弟颖观等一首六韵,闻汝辞人幕，经时少寄书。兵戈淹别日，梅竹且村居。池草诗争秀，蛮灯岁逼除。两年期易爽，十口计全疏。残雪衔双岫，春冰破一渠。依依游子梦，长自绕林庐。
思乡,哀伤#愁绪#想家,雪后阊门舟集同周掌科吴太守陈学士姜京兆吕四洪烈即席,武丘东上雪初晴，载酒还过阊阖城。棹起日从云际豁，窗寒风向水边生。望中山作瑶林色，座上人传兔苑名。岁暮他乡临眺晚，几回系楫倍含情。
战争#思乡,哀伤#愁绪#孤独#想家,丁酉除夕怀骏孙弟客燕邸,金台留滞□，此夕忆他乡。兄弟樽前远，关山别后长。青云沧海梦，紫马蓟门霜。夜色摇官烛，烽烟入旅裳。江春归雁发，朔管落梅香。恒代横边徼，滹沱绕苑墙。数钱胡女艳，击筑酒人狂。故旧绨袍冷，空闺锦字伤。一身同小草，十载赋长杨。应笑于陵仲，东皋筑草堂。
思乡,愁绪#想家,其四,投鞭快语听苻坚，将帅韬钤祗望天。教战卫公空好鹤，思乡蜀帝共啼鹃。成蛇始信难添足，群蚁如何不慕膻！半壁东南留半壁，馀生效死亦时贤。
山水,喜悦#想家,望钟山,天气清无霞，远山益幽霭。凭楼纵观眺，目与群物会。清风自南来，竹树生微籁。歌禽唱金缕，翠筱飘罗带。时佳景复丽，赏心亦高迈。延伫望钟陵，眷然怅松桧。似觉古今短，徒谓乾坤大。念昔爽鸠氏，川原鲜常在。
悼亡,哀伤#流泪#想家,哭李寅谷,之子忽云逝，书来涕泗流。棋消寒夜永，酒豁异乡愁。意气千金赠，行藏一第休。遗踪在箱箧，笔法暮年遒。
怀人,孤独#想家,春夜怀马珠岩,春夜沉沉春月明，春光不与故人并。星河庭院何时曙，烟霭溪桥无限情。沧海交游齐鲍叔，玉堂文藻汉张衡。迢遥画角吹残梦，寥落梅花负短檠。
思乡,哀伤#想家,立秋日同渔沁若水麓亭升岩池上小饮彻夜,开樽呼酒伴，为爱此亭幽。风雨驱残暑，乾坤动早秋。乡心分近远，雁影信沈浮。更漏山城罢，清商引棹讴。
田园,恐惧#惊讶#怨恨,同包惊几张九临过友人村斋,自鼓兰桡问药房，方塘十里半垂杨。桃花浪暖红连岸，竹径阴深碧满床。莺语正愁诗律细，篆烟时拂酒船香。差池巾舄浑忘返，倚杖看云兴转狂。
思乡,哀伤#愁绪#想家,谪岭南道中作,岭水争分路转迷，桄榔椰叶暗蛮溪。愁冲毒雾逢蛇草，畏落沙虫避燕泥。五月畬田收火米，三更津吏报潮鸡。不堪肠断思乡处，红槿花中越鸟啼。
怀人,孤独#怨恨#想家,中秋玩月感怀寄夫子,閒庭月朗正当头，对景徘徊忆旧游。菡萏也愁蟾独照，稻粱犹羡雁双谋。冰轮有耀临疏牖，银汉无声转画楼。天上若怜离别憾，团圞常似此宵留。
思乡,哀伤#愁绪#想家,赠张杜鹃 其二,旧与儿曹善，黄埔讲武堂。感时劳战伐，报国热心肠。待旦戈犹枕，临宵剑起铓。长安纷未定，何事滞他乡？
思乡,哀伤#愁绪#想家,挽福建钱参政,德政名方岳，才华蔼士林。寿年胡不永，天道信难谌。大梦黄粱熟，高春白日沉。诗书成往事，忠孝负初心。继志孤儿幼，埋魂九地深。脩途回辙迹，旧雨散朋簪。少日论交义，他乡感讣音。招魂歌楚些，有泪湿衣襟。
思乡,愁绪#想家,人日,新岁易为感，遐荒独自行。雨晴人日好，天远使星明。望阙轻阴转，思乡芳草生。无情江上雁，肃肃背予征。
思乡,哀伤#愁绪#想家,李深之西尉同年谈吴兴风物再用古城韵,李侯昔游吴，莲舟镜苍茫。风鬟与雾鬓，共濯玻瓈光。采花不盈舫，日暮云水香。还登缥缈楼，罗襟酒淋浪。卷箔纳星月，踏筵按伊梁。安知有恨事，但恐蒹葭苍。风吹落穷谷，草深麋鹿场。高冈苦炎热，游子悲异乡。尚喜简书省，期会无匆忙。犹馀作诗苦，消瘦如东阳。
战争,恐惧#惊讶,流溪曲 其一,遁甲雷文不是奇，游魂一鼓飒惊飔。将军自试摧妖剑，岂为杨村费出师。
送别,孤独#怨恨,离别诗,人远精魂近，寤寐梦容光。
思乡,愁绪#想家,岳阳楼,西风吹我登斯楼，剑光影动乾坤浮。青山对客有馀瘦，游子思君无限愁。昨夜渔歌动湖末，一分天地十分秋。
思乡,哀伤#愁绪#失意#想家,宿天堂墟寄徐铁孙陈仲卿尚秋湄邹云客徐子远萧榄轩陈子彝梁松甫,惊飙卷孤篷，凄怆游子颜。夜深荒山道，星斗方阑干。男儿事行役，岂复畏险艰。野宿近熊馆，四顾无人烟。时闻潜狙行，飒飒林莽间。茅茨一樽酒，敌此衣裳单。疲苶不遑息，朝曦上檐端。游鱼思故渊，飞鸟思故山。风波一失所，惆怅何时还。念我同袍人，塌然摧肺肝。
山水,哀伤#流泪,游君山值大风,泛泛古城隅，中流极凝睇。击楫时奋昂，十已六七际。风伯何飘摇，阴云极排翳。白日将无光，飞沙触人眦。浊浪抛几寻，船欹柁难捩。吁嗟湘君祠，咫尺不可济。重华去已远，即此亦云契。悠悠百世心，瞻望增泗涕。事变难预防，对面成乖戾。风乎无太劳，天道终开霁。
战争,流泪#怨恨,其二,将军功未成，持牛劳军士。将军岂无家，为妾语夫主。勿为贱妾生，宁为将军死。贱妾欲从之，军中无女子。
悼亡,失意#想家,哭子相 其二,陨璧闽天紫气微，十年空恨国工稀。犹馀明月人间号，不睹连城海上归。及墓诸生封马鬣，挑灯少妇泣牛衣。平生剩有遗书在，惆怅传经心事违。
思乡,哀伤#愁绪#想家,其二,他乡迁客恨悠悠，此日长沙宅尚留。寂莫空梁栖鸟雀，萧条古院闭松楸。几年宦况同云薄，一去君恩共水流。欲采江蓠伤往事，半天风雨洞庭秋。
闺怨,孤独#怨恨,闺思篇,连日洲渚上，香风吹杜若。闺人念离别，远思生帷薄。去年执手时，记省采兰约。如何雁鸿迹，遽尔成绵邈。将凭梦中见，反侧睡难著。起视东西厢，众星已寥落。晨鸡方再鸣，曙色已东作。安得携手人，归来共春酌。
山水,惊讶#想家,登天目山望云海,山僧茶饭家常事，过客惊人句欲携。出壁纠枝兼石大，裹身龙气压天低。泉飞寒洒秋衣湿，钟落初分咫尺迷。离合神光时一见，群真端冕半身齐。
怀人,愁绪#思念,代书寄凤仪大嫂,分手难言别，寸心争忍离。与君独不见，令我长相思。落月忆眉宇，停云想鬓丝。计程骖驻后，转盼雁来时。眠食欣增胜，平安可告知。得闲聊罢绣，消暑但凭诗。处世求安拙，言情尽占痴。芜函将意寄，烟树绿低垂。
送别,流泪#想家,江南送北客因凭寄徐州兄弟书（时年十五）,故园望断欲何如，楚水吴山万里馀。今日因君访兄弟，数行乡泪一封书。
思乡,哀伤#愁绪#想家,寄陈叔进,乡里衣冠久不振，后来犹喜有斯人。曾为蓬岛神仙主，端是储闱羽翼臣。大节已观能直己，小淹何惜且临民。君家幸有佳山水，莫向他乡别卜邻。
思乡,哀伤#流泪#想家,其二,行在仓黄日，提兵过故乡。传闻同父老，流涕说君王。石马心犹壮，云台迹已荒。一抔堪渍酒，残日下平冈。
思乡,愁绪#想家,石门,石门何时开，巧抱两山嘴。腾腾斗远蛇，簇簇饮封豕。潮流自吞吐，寒石敦齿齿。春风扇阳和，物色堪顾指。深绛垂木棉，轻雪点郁李。童松递远绿，细露绕香芷。游子正西归，夕阳来照水。濯缨歇馀韵，白云看四起。
思乡,愁绪#想家,其三,志士惜流光，游子念长道。流光如奔霆，长路漫浩浩。饥人忽梦饱，百忧悉倾倒。真妄安足论，荣名以为宝。
思乡,恐惧#想家,秋夜,侧身东望苦蜗争，起舞中宵百感生。一粟寒镫延古月，半庭落叶碎秋声。吟蛩激楚思雄斗，嘹雁凄凉知有兵。料得玉门关万里，征人无限故园情。
怀人,孤独#思念,寄征人,凄凄北风吹鸳被，娟娟西月生蛾眉。谁知独夜相思处，泪滴寒塘蕙草时。
思乡#山水,哀伤#想家,登慧照寺小阁,少年富贵已悠悠，老大功名定有不。岁月消磨阅亭传，山川辽邈弊衣裘。杀身有地初非惜，报国无时未免愁。局促每思舒望眼，虽非吾土强登楼。
送别,哀伤#流泪#想家#思念,江上柳送人（一本题上有赋得二字）,江柳断肠色，黄丝垂未齐。人看几重恨，鸟入一枝低。乡泪正堪落，与君又解携。相思万里道，春去夕阳西。
思乡,失意#想家,过螺子山吊文丞相墓二首 其一,湖西使者怀遗烈，拊节悲吟日几回。公在乾坤长不朽，迩来忠孝益摧颓。燕京花鸟年年怨，杜宇河山夜夜哀。直上文峰望乡国，浙潮东绕祭忠台。
田园,喜悦#孤独#想家,归崇德西曹村,田翁驩我归，假我茅堂居。石桥跨流水，夏木友四隅。风蝉聒旦暮，亦有安巢乌。览之为欣然，息驾歌唐虞。寄我六合内，何地非其庐。荒哉百年客，千金营一区。
思乡,愁绪#孤独#想家,行客,游子何方客，征裾满素尘。疲骖不进道，还犬复迎人。
思乡,孤独#恐惧,万安县道中,南风九月未生凉，渐近炎天岂有霜。已见鹧鸪来大庾，更闻鸿雁自衡阳。滩愁惶恐当前路，山恨零丁是故乡。北塞频归南塞上，祗应雄剑识肝肠。
怀人,孤独#失意#想家#思念,寄黄山人,已厌时人目，翻生古道悲。洲中鹦鹉赋，台上凤凰诗。风雨客多病，江湖鬓有丝。长途且万里，无梦寄相思。
思乡,愁绪#想家,资州路月山亭,轩亭枕苍峰，缥缈视空阔。长江翻天去，回斡地轴折。洪涛破山门，崖谷尽争裂。孤云行无踪，飞鸟去自没。游子怨路长，烦襟此披豁。昔观黄河流，浩荡窥禹穴。乾坤何壮观，永叹旧游绝。兹亭虽非匹，山水颇秀发。茫茫八纮内，所历但毫末。安得乘飞飙，人寰恣超越。
战争,哀伤#恐惧#惊讶,赠密云令,昔年虏骑经过后，闻道居人梦亦惊。野草秋风平战地，塞鸿夕照下边城。抡材喜有神明宰，开邑翻多歌颂声。柱史省方题尺牍，独嘉汉吏报升平。
闺怨,愁绪#想家#思念,癸卯闺秋被命东归少穆尚书以诗赠行次韵却寄 其一,秋净天山正合围，忽传宽大许东归。余生幸保精魂在，往日沈思事业非。遇雨群疑如并释，抟风独翼让先飞。河梁自古伤心地，无那分携泪满衣。
思乡,哀伤#想家,挽吕孝子诗,执政优优返故乡，游仙一枕梦黄粱。拜官不负严亲志，庐墓能终老母丧。莲幕琴书閒夜月，菊篱樽酒冷秋霜。乡民聚首哀思处，犹感当年上奏章。
怀人,失意#思念,寄谢许左史刊倡和集,平台左史寄相思，开卷风流见往时。已自游梁词赋长，翻因御李姓名疑。玄经竟为何人出，郢调除非和客知。君有明珠堪照乘，更烦清影及茅茨。
思乡,愁绪#想家,中秋,今夜月轮满，秋期此恰分。千山飞一镜，万里失纤云。宿鸟高枝见，征鸿静夜闻。不胜凄切意，游子似从军。
思乡,哀伤#怨恨#想家,上谷晤林羽夫,昔年曾在蓟门游，歧路东西二十秋。握手岂期惊喜半，论交转觉别离愁。风尘老大余青眼，书剑飘零笑白头。一忆故园松菊冷，归心乡梦两悠悠。
思乡,哀伤#想家,丰城县长至日,岁晏勤王事，乡心扰客居。闭关当此令，行路欲马如。江净霜飞后，城开日出初。署斋频眺望，云物正堪书。
思乡,哀伤#愁绪#流泪#想家,其二,寂寞书斋里，他乡且旧居。荆扉对麋鹿，邻舍与园蔬。雾树行相引，村花不扫除。犹残数行泪，自寄一封书。
思乡,愁绪#想家,追和范文正公鄱阳诗 游芝山寺,出郭上崔嵬，山川亦壮哉。三芝谁采去，五老欲飞来。怀古情无尽，思乡首屡回。论文一尊酒，天色为吾开。
怀古,哀伤#恐惧#想家,登仲宣楼怀古,忆昔登楼日，天涯事转违。计依刘表得，书授蔡邕稀。南国方羁旅，西京未解围。秦川空在眼，公子乃忘归。
怀人,孤独#想家#思念,和王山史寄来燕中对菊诗,雪满河桥归辔迟，十行书札寄相思。楚臣终是餐英客，愁见燕台落叶时。
思乡,哀伤#怨恨#想家,行行重行行,别离在万里，依依梦故乡。道路阻且艰，引领遥相望。音尘久断绝，寤言怀忧伤。蟾蜍怀故土，騊駼思旧疆。欢爱人自好，忧思人自老。少壮能几时，相须苦不早。思君会无期，焉得不枯槁。勖哉崇明德，令名以终保。
思乡,哀伤#愁绪#想家,其二,早觉神仙天，何言霸业销。台馀烟点点，嶂列翠迢迢。宿案谁能了，悲歌差足豪。载驰游子意，敢诉去程遥。
思乡,愁绪#孤独#想家,其二,五岭群峰万叠高，思乡无奈寸心劳。吟边桂树非南国，梦里梅花似法曹。每愧登仙追景倩，空怀纵壑颂王褒。十年自历羊肠遍，牢落风尘一敝袍。
思乡,哀伤#愁绪#想家#思念,忆事,万户秋声到草堂，去年马首是他乡。五更霜雪欺人白，十月风尘刺眼黄。贫比监门犹慕义，醉从燕市不禁狂。归来七尺浑如昨，蓬鬓雄心一夜长。
思乡,愁绪#想家,南都诸公邀宴高座寺对雨,天畔虚堂倚碧岑，坐来烟雨动萧森。白云暮结莲花座，阴壑寒生桂树林。三楚江山游子兴，两都词赋主人心。南朝旧寺应无几，寂寞高台自古今。
思乡,愁绪#想家#思念,登吴陵城楼 其一,城外村梅映酒旗，故园花落重相思。愁肠已向春来断，况值轻寒醉醒时。
思乡,愁绪#想家,其二,二老俱黄发，遥怜望倚门。凄凉游子意，惭愧主人恩。酒舫湖光滟，书灯夜雨昏。三山渺云海，何日听重论。
思乡,想家#思念,其二,孤城摇落气悲哉，斥卤黄花也自开。万里乡心随去雁，九河秋色起登台。自怜蓬鬓风尘老，犹忆萸囊汉署来。此日衔杯谁不念，飘零天地转堪哀。
思乡,哀伤#愁绪#失意#想家,病后有感,患难孰亲爱，终朝强自支。去留频顾虑，还往总瑕疵。乱世深潜迹，他乡多异思。气虚精力弱，怕咏四愁诗。
思乡,哀伤#想家,思归,汾水秋风雁又归，故园东望梦魂飞。尘冠欲挂仍无日，庭树新增复几围。水远坐输鸥独往，竹荒不救凤长饥。愁来策马西郊路，一曲劳歌送落晖。
思乡,愁绪#想家,墨萱图二首 其一,灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。
怀人,愁绪#怨恨#想家#思念,寒江暮泊寄左偃,维舟芦荻岸，离恨若为宽。烟火人家远，汀洲暮雨寒。天涯孤梦去，篷底一灯残。不是凭骚雅，相思写亦难。
思乡,愁绪#想家,长安雪中,岁暮长安道，天寒积雪深。凄凉游子意，款曲故人心。未遂终南隐，徒怜灞上吟。明朝又西去，秦树晚沈沈。
思乡,愁绪#想家,追和元孟溪湖上之作 其四,杭州风物锦成堆，送目閒登百尺台。举棹吴江翻雪去，捲帘天竺送青来。佳人倦舞妒飞燕，游子停杯歌落梅。却忆风流苏太守，肩舆忘却醉中回。
思乡,想家#思念,吴二东游,三年流滞蓟门关，归路重游徐泗间。逸驾岂能留骏骨，望乡终自蔽龟山。清秋醉向湖陵度，落日吟从梁父还。他日沧洲傥相忆，为予东望大瀛环。
思乡,哀伤#愁绪#想家,得家书三首 其一,离家廿里余，恍隔数千里。离家二旬余，恍若数年比。嗟哉无限情，一身作游子。游子衣食谋，问安无一纸。郁郁肠九回，欲诉何从起。
思乡,愤怒#恐惧#想家,其三,时趋日以伪，世路总嵚岖。无处寻昆璧，何由辨珷玞。识途嗟款段，变色骇于菟。分手深相惜，故园松菊芜。
思乡,哀伤#愁绪#想家,元夕,序入初元夕，灯分太乙光。钥鱼閒警柝，火树照流觞。月皎春增色，歌残夜未央。去年忆此日，驱马正他乡。
思乡,哀伤#愁绪#流泪#想家,秋怀,露华寒夜滴柴扉，留滞天涯未拟归。吴下云深鸿雁杳，楚江秋老鹧鸪飞。穿针结缕人谁共，咏絮吟风事已违。闻道故园莼菜熟，他乡回首泪沾衣。
思乡,哀伤#愁绪#想家,岁暮书事十二首 其十二,云去暮天迥，雁飞寒夜长。姮娥守孤月，青女恨连霜。不寐看银烛，长吟送羽觞。山炉与石鼎，伴我老他乡。
思乡#田园,想家,初至西村,避世不可得，聊复居西村。西村亦何有，松竹罗故园。况兹青阳暮，卉脱芳阴繁。雨馀眷秀野，寒风带陇翻。既随物候适，亦绝人情援。默坐观无始，散步神理存。喧寂故自如，昏旦安足论。所愧素心人，悠然独举樽。
思乡,流泪#怨恨#失意#想家,赠马时宜下第还乡,三叠阳关对酒歌，相看无奈别离何。题桥共拟追司马，献玉谁知泣卞和。野水烟波归路远，故园花竹乐情多。京华更有青云约，回首东风听佩珂。
思乡,愁绪#孤独#想家,清明道中书怀,东风道上乱开花，游子偏惊见物华。寒食已过嗟在客，春衣将换忆还家。山城树暗人逾静，野店莺啼日未斜。空约同游与诸弟，今朝犹自各天涯。
思乡,愁绪#想家,赏心亭,赏心亭上双柏树，看我往来今十年。柏树青青宛如昔，当时游子已华颠。
闺怨,流泪#思念,闺思 其一,一尺红绡一首诗，泪痕点点寄相思。须知入骨难销处，尽在停针不语时。宝匣镜昏蝉鬓乱，锦堂昼永绣帘垂。春风澹荡无人见，自守空房敛恨眉。
思乡,哀伤#想家,清水寒食感怀,桃花零乱柳成阴，人到春深思更深。芳草戍楼天不尽，异乡寒食故乡心。
思乡,哀伤#愁绪#孤独#想家,暑雨,暑雨连三夕，溪声日日流。门前通独木，天上过孤舟。旧国莓苔老，他乡禾黍秋。故人何契阔，愁绝一登楼。
思乡,孤独#想家,维扬客舍,久作扬州客，愁来未易禁。颇知边地事，愈动故园心。花谱犹堪续，桥名不可寻。却疑张祜辈，泉下有新吟。
山水,孤独#思念,游山,白道行深云，云高路弥细。时时天上客，遗路人间世。烟花最深处，井臼得空刺。天寒鹤巢林，石长泉脉闭。神化万灵集，心期一朝契。不见金板书，谁知阮家裔。终期太古人，问取松柏岁。
思乡,愁绪#想家,常熟县破山寺,古县沧浪外，精蓝缥渺间。木枯曾阅世，龙老解分山。鸟道秋迷迹，禅房昼掩关。诗成游子去，流水自潺潺。
思乡,孤独#想家,瓜洲遇洪稚存即次见赠韵,东风吹我过萸湾，邂逅先生水石间。不系身同江上艇，无家梦绕越中山。经翻贝叶人将去，衣拂梅花客乍还。准拟故乡栅笋后，归来共逐野鸥閒。
田园,哀伤#想家,杏村卜筑次韵,壮夫生世岂无家，宦海乘桴未有涯。新筑传言丹荔好，故山回首白云遮。庙堂正尔需才俊，雨露今看沐宠嘉。霞艳早裁西蜀锦，春风先到上林花。
思乡,哀伤#想家,即事,滁上烟峦翠绕城，悠然相对转愁生。花枝几树初经眼，风雨连宵太薄情。上国交游书久绝，故园心事梦难成。等閒病起春过半，曳履池边看晚晴。
思乡,哀伤#愁绪#想家,客中至日 其一,至日风兼切，羁栖堪自怜。目随归鸟尽，心逐暮云边。故国烟霜候，他乡留滞年。天涯归梦短，愁杀线长悬。
思乡,哀伤#愁绪#孤独#想家,椿庭寿日客中有感,去岁兹辰捧寿觞，怜兄独客在他乡。茧窝春到歌筵暖，竹屋风生绮席凉。亲友举觞隆燕会，儿孙拜舞列鹓行。今年却愧身为客，回首家山欲断肠。
思乡,哀伤#愁绪#恐惧#想家,除夕 其一,朔吹凌兢晚更骄，早春寒色倍今宵。盆梅萼小烘初绽，山麝烟浓篆未消。白发新痕愁种种，翠屏旧隐思迢迢。故乡俦侣他乡节，竟夕蝉联话寂寥。
怀人,愁绪#思念,送张师浩还梁溪忆四弟,故人归兴促行程，蘋末风生动客情。今夜梁溪逢舍弟，相思相望月同明。
思乡,愁绪#想家,暮春,渡头步石巳平沉，三月溪流处处新。柳絮飘零游子梦，草花清净道人心。只消贫有诗传世，不要狂思药化金。一片夕阳天共远，鹃声相应隔山林。
思乡,哀伤#愁绪#想家,客中九日同泰弟赋,去国多同苦，穷秋滞异乡。客情今两度，佳节又重阳。爱汝年俱壮，思亲鬓已霜。故园携酒处，梦到菊花傍。
思乡,哀伤#愁绪#想家,寄洞庭山邹子序,雁书寄意三秋过，龙剑藏灵两地分。旧日交游思共醉，他乡风物感离群。笛中夜落关山月，楼外天连海峤云。老去相逢定悲怆，吴歌对酒不堪闻。
思乡,愁绪#想家,其二,蕙草雪消蜂蝶疑，游子挈榼来何稽？少待山桃缀红糁，回首已怜春事非。青风成云湿成雾，洞天深沉百花雨。山深玉殿锁碧苔，天上通明罗九虎。
思乡,哀伤#愁绪#孤独#想家,寓思图诗,悠悠寸草心，荡荡三春德。亲恩比昊天，昊天元罔极。罔极何所思，目击双坟白。双坟不可见，游子沅湘客。泪下斑竹枝，染泪图坟色。于以寓孝思，孝思本无迹。体魄归黄壤，神理陟玄寂。潜思无不通，见之在恭默。
思乡,哀伤#孤独#想家,登垄（应作陇，诗同）,垄头远行客，垄上分流水。流水无尽期，行人未云已。浅才登一命，孤剑通万里。岂不思故乡，从来感知己。
思乡,愁绪#想家,南安孙申公以壶俎相饷戏为答之,先生累月食无肉，逆旅江干烹苜蓿。自解诸生月俸钱，买得寒瓜绿如玉。忽飞片纸落彭生，开缄酒气摇双罂。愁肠绠作辘轳转，诗籁哀同猿狖鸣。年来断肉未断饮，一醉倾壶倒馀沈。暂许天涯游子还，欲向华山借高枕。孙公孙公奈尔何，坐谈感慨何其多。寄语龙溪王大令，为言羁客返岩阿。
咏物,恐惧#惊讶,雨,每每千里遍含濡，又澍甘膏云脚铺。五日再沾惊未有，当春盈尺得曾无。所欣过午初停跸，便拟临沂学舞雩。南望尼山刚入牖，潇湘移得米家图。
思乡,愤怒#哀伤#愁绪#孤独#恐惧#想家,穷冬积阴,将雨未成雨，久霜无复霜。青天方变色，白日且韬光。乘势群阴逞，归根万物忙。犹馀南过雁，岁晚客他乡。
思乡,恐惧#想家,长峡,晴发青神县，扁舟出峡难。乱花丛陡壁，残月落惊滩。树老知风早，江宛抱月寒。庐山尤夜好，谁在故乡看。
思乡,愁绪#想家,岁暮,兀坐经旬成木石，忽惊岁暮还思乡。高檐白日不到地，深夜黠鼠时登床。峰头霁雪开草阁，瀑下古松閒石房。溪鹤洞猿尔无恙，春江归棹吾相将。
思乡,愁绪#想家,壬辰秋日高邮待诏即事,惭愧春明别，依然物色新。风云真遇主，骸骨岂谋身。市骏黄金尽，筹边赤羽频。总关游子念，其奈倚闾人。
思乡,愁绪#想家#思念,其二,明月清风绕画堂，独留诗客卧高床。庭前草色愁仍碧，帐里梅花梦亦香。绝代佳人在空谷，暮天游子感河梁。夜来离思千千点，应比楼头刻漏长。
思乡,哀伤#愁绪#想家,拟古诗十九首（庚戌） 其一,临歧送远道，春草生道旁。春草生有时，远行去无方。逝水无西归，游子怨流光。高台多夕风，平原足晨霜。去者日益永，留者情益警。元云迷四郊，方望不得逞。思君褰罗帏，灭烛无馀影。弃置良独难，没生誓幽秉。
思乡,哀伤#愁绪#想家,其四,董老溺饮酒，三杯兴始狂。市佣皆识面，有债亦寻常。睨雁青天小，临风白发长。糟邱封汝醉，醒后即他乡。
思乡,哀伤#愁绪#流泪#想家,悲萱永怀挽郑秋官母,北堂有萱草，郁郁呈华滋。西风动地至，一夕吹殒之。荼毒游子怀，眼枯泪成血。鸟啼白露零，中夜肠断绝。凄凉旧缝在，零落机杼寒。岂无牲鼎祭，不及生前欢。河水向东逝，滔滔无休息。此心明月如，达旦不改魄。水亦有尽处，月亦有亏时。思亲复思亲，一念无终期。
思乡,哀伤#想家,己卯六月二十七日早晚上梦中赋诗四句谩记之,旅馆残灯客思深，笛声何处动乡心。明朝又买东吴棹，风景归来诧上林。
思乡,失意#想家,其三,渐老爱秋光，升沉意两忘。雁声偏到枕，虫响故依床。薜荔千林雨，芙蓉一树霜。故园丛菊在，衰飒为谁香。
怀人,恐惧#想家,汪司成器之燕二泉精舍器之为予作精舍记先是三日寄至,一杯山馆酒，十载岁寒心。病起怀君切，文成望我深。江湖方远历，丘壑且幽寻。已办题名石，公来始自今。
思乡,愁绪#怨恨#想家,五月五日雷雨时于鳞子与子相元美过访共赋,卧病长安愁毒热，雨来爽气满乾坤。西山雷过蛟龙斗，北极云垂海岳昏。万里乡心还促膝，百年风物谩开樽。彩丝艾叶随时俗，弹剑酣歌怆客魂。
闺怨,哀伤#思念,玉楼春 秋闺,城头月出惊栖羽，宝瑟清清伤玉柱。空庭悬杵数千声，半枕寒蛩闻一个。绿窗月对相思树，■■难传心上语。娟娟幽草怯黄昏，炯炯清眸怜白纻。
思乡,愁绪#想家,莫愁湖听雨,秋烟秋草弄寒螀，独宿平湖水气凉。一夜汀鸥游子梦，百年海燕美人堂。新寒但觉罗衣薄，急响虚疑玉佩长。却忆藕花红落处，当时七十二鸳鸯。
闺怨,流泪#怨恨,吴宫怨,白苧寒生水殿风，芙蓉花谢茱萸红。姑苏台上夕宴罢，试问君恩何处浓。馆娃歌舞年年别，宝带同心为谁结。浣沙女子解捧心，嫣然能使君王悦。人情反覆难重陈，羞向君前更效颦。转眼朱颜易消歇，问他娇宠能千春。
思乡,哀伤#愁绪#想家,寄怀鲍茝香夫人,羡君福慧有谁如，镇日金闺乐事馀。花院养姑春奉酒，篝镫课子夜钞书。旧传词翰留名久，新起楼台揽胜初。独我他乡飘泊甚，镜中愁见鬓萧疏。
思乡,哀伤#愁绪#想家,其四,不见关山苦，安知征戍愁！他乡异水土，服食多不侔。野宿畏卑湿，露眠出风飕。十夫九病疫，何以负戈矛？贼来忽忘疾，抱创争出头。军中无药饵，饮血病已瘳。
思乡,愁绪#想家,题望云卷,英英天际云，有若游子衣。孤云常在望，游子行未归。亲舍渺何许，心与云俱飞。愿为故山树，孤云日相依。
山水,喜悦#惊讶,游胶山酌窦乳泉,东山积翠碧云浮，路入春林径转幽。古寺旁依修竹坞，清溪还向小桥流。山僧煮茗延宾话，雊雉惊人出笼游。岭下旧传多薯蓣，冈前古迹有金牛。荒烟莫问萧梁宅，蔓草闲寻胶鬲邱。月照蒙泉穿窦出，云阴万玉满庭秋。烟霞日夕瞻佳气，风雨清川系客舟。北海尊盈南阮座，高情且为主人留。
田园,喜悦#想家,宿东乡田家（王露阶宅也，时省试归）,落照满西山，途远日将暮。前后无所归，今夜投何处？遥见红树林，中有人家住。怡然戒仆夫，行行此中去。门前蟋蟀天，村外牛羊路。主人见我来，笑语乐相顾。杯酌为我陈，盘餐为我具。一醉竟颓然，卧醒不知曙。
思乡,愁绪#想家,其十,黄鹄难为群，游子常苦辛。念当从此别，中怀日以新。清光皎明月，远望不可亲。高楼正萧条，徘徊四无人。上有千里云，其下起飙尘。各言还故乡，握手道何因。
思乡,愁绪#恐惧#想家,浣溪沙 其一 游感通寺赠冰壶,病起思乡太剧愁。荒城无地可登楼。仙人要我感通游。绿水似环萦岛屿，白云如带绕林丘。凉风先借一分秋。
思乡,哀伤#愁绪#想家,雨后杏花发对酒有怀故人,雨后杏花发，斗酒思所亲。爱兹花上月，共赏今夕春。如何同心者，总是他乡人。
思乡,想家#思念,河梁值雨有怀严羽,苇岸逢残雨，河桥对暮流。停鞭一怅望，客思暂夷犹。枫叶满江色，夕阳终古愁。遥怜君亦苦，不共故园秋。
思乡,哀伤#愁绪#想家,七哀诗,炎运觏阳九，群盗肆陆梁。中原尽沦没，烽火遥相望。宫阙成荆榛，草木玄以黄。离兽东西驰，羁鸟不成行。登高发长叹，感慨心内伤。出门何所之，去去适他乡。他乡路阻修，川途浩纵横。孤儿啼草间，思妇怨青阳。吴会为邱墟，无复冠与裳。言念生平交，睽隔天一方。远望使我愁，伫立以徬徨。
思乡,恐惧#想家,落叶,一夜微霜下碧林，年华荏苒暗相侵。幽衾酒醒重帘远，孤馆镫昏细雨深。身世飘零迁客路，江关摇落故园心。何须更制京蝉曲，祇恐天涯思不禁。
思乡,愁绪#想家,寄怀林仲衡内弟,吴江游子动乡思，征棹归来话乱离。北向孤鸿啼避弋，南飞乌鹊怨无枝。膏腴旧业田存砚，兵燹馀生鬓欲丝。十载还家辽海鹤，行装惟剩一囊诗。
思乡,哀伤#愁绪#想家,谭彦桢比部新得貤封以使事还里,枌社长邻二郡隅，盈盈一水隔樵湖。他乡并引秋怀切，薄宦犹难昼锦俱。共喜新恩天语焕，却看后会月华孤。汉家除目朝朝下，伫听迁莺复就途。
思乡#山水,哀伤,望金华山,双龙洞前青斑斓，夜半空林招白鹇。赤松一去不复还，涧中怪石横榛菅。山云堕地秋如水，落日苍茫几千里。浩浩山中高卧人，悠悠道上远游子。破衣赤足一顽仙，门前老桧三千年。白羊倏忽不知处，菖蒲花发月婵娟。荒岩日落秋风早，游情历历东阳道。紫芝如掌尚可餐，何用沧波访三岛。
思乡,孤独#想家,久客,洛阳两度落花飞，春色故园入梦稀。久旅自忘身是客，日携柑酒听莺归。
思乡,哀伤#愁绪#失意#想家,得家信,隔岁无书讯，时常作越吟。遥传一赤素，真比万黄金。丛菊他乡泪，维桑子舍心。栖迟归未得，怅望碧山岑。
思乡,愁绪#想家,荅桂子朴,南行将母底须悲，浙水滩高恐到迟。秋月春花皆我梦，海风江雨此何时。孟郊心苦吟游子，韩老情多赋别知。尽把新怀对难弟，玉峰回首思冥迷。
思乡,哀伤#愁绪#想家,寄杨和吉欧阳文周,黄鹄一飞几千里，高标矫矫离风尘。宗元有恨为司马，郭泰无名与党人。富贵致身何用早，是非论事或难真。二君旧日皆知己，旅食他乡莫厌贫。
战争#思乡,哀伤#想家,答宗湘文观察,淮流一挥手，千里隔江深。远道关山迥，天涯烽火侵。断云羁旅梦，残月故园心。心事凭书慰，鳞鸿幸未沉。
怀古,愁绪#流泪,襄阳怀古,衰柳斜阳古大堤，秋风禾黍习家池。小儿不唱拦街曲，过客犹寻堕泪碑。左传注成元凯癖，唐音刻尽浩然诗。兴亡多少伤心事，惟有襄山汉水知。
悼亡,愁绪#流泪#失意,哭二弟信臣华臣,吾家近事不堪闻，雁序伤心两失群。白发孤镫悲寸草，青枫落日哭双坟。萱花冷淡怜亲老，菽水艰辛赖子勤。识破彭殇同一例，拭乾泪眼看龙文。
思乡,恐惧#惊讶#想家,夜过吕梁,乱石奔流处，扁舟正急操。月斜滩影落，风劲鼓声高。客枕惊残梦，乡心悚怒涛。但令无险阻，来往不辞劳。
思乡,愁绪#想家,塞上感怀,西风关外雪初晴，怀古思乡百感生。玉帐枕戈人万里，铁衣传箭夜三更。梦回绝域乌桓地，战罢空山敕勒营。烽火微茫天去远，月中鸿雁送秋声。
思乡,愁绪#孤独#怨恨#想家,其九,天地我一体，宇宙本同家。与君心已通，离别何怨嗟。浮云去不停，游子路转赊。愿言崇明德，浩浩同无涯。
思乡,哀伤#愁绪#想家,其三,幪以衣冠类孙叔，被之蓑笠即玄真。未知这汉为谁子，如客他乡喜故人。皓白相看双鬓秃，丹青偏写两眉颦。吾闻四大皆虚假，曾向聃书悟谷神。
思乡,愁绪#想家,出山海关是日宿叶家坟 其一,又逐西风出塞垣，却将辽海作家园。黄沙白草荒城曙，衰柳残烟古戍昏。风景空增游子恨，江山不返二亲魂。回看万里云天杳，泪洒龙冈暮雨繁。
思乡,哀伤#愁绪#想家,珠湖望月,清泠月色到湖边，瞥见他乡分外妍。是处青山连郡郭，几声柔橹出江船。风和不觉波光动，酒醒应惭客思牵。此夜此怀谁可诉，卧听流水响潺湲。
思乡,怨恨#想家,初至郡斋书事（到处州已后）,地去京华远，年逢旱暵馀。群胥同黠马，比户甚枯鱼。煦妪心空切，澄清志莫舒。棼丝殊未治，错节讵能除。听讼棠阴密，行春柳影疏。宾筵求婉画，僧舍问真如。踰月窥除目，经时绝传车。素餐徒自饱，投刃岂曾虚。盈耳嫌敲扑，堆床厌簿书。故园无数舍，长日叹归欤。
思乡,哀伤#怨恨#想家,月夜听邻家擘阮,入破初闻三两声，凄凄哀怨不分明。蝉娟千里人何处，使我乡心一夜生。
咏物,哀伤#孤独,梅,茶鼎炉熏昼渐长，筠帘高捲燕飞忙。梅株已老根如铁，青子离离缀短墙。
思乡,愁绪#想家#思念,其十八,客从洛浦至，遗我合欢衾。中有长相思，缘以结同心。芙蓉发文彩，鸳鸯厉哀吟。游子正无衣，天气复已阴。故人此属意，徘徊独至今。
怀人,愁绪#怨恨,寄友,客路寻常怨别离，况逢秋色倍堪悲。一封书到千山暮，正是思君独坐时。
战争,哀伤#恐惧,吹角,南楼吹角正黄昏，城郭千家早闭门。呜咽未成初似语，凄凉三叠转消魂。胡儿入塞应长泣，老戍临边几尚存。肠断关山今夜月，梅花落尽楚江村。
思乡,孤独#想家,旅燕,我来投驿店，君已宿茅梁。彼此同为客，谁先梦故乡。
怀古,愤怒#想家,永安宫怀古,生子当如孙仲谋，景升儿子豚犬俦。天生使君续炎汉，英雄盖世谁与侔。惜哉阿瞒东下日，力弱未能收荆州。遂令紫髯得窃取，从此争夺成衅仇。关张无令既先陨，帝乃震怒兴戈矛。猇亭一役叹蹉跌，六飞此地曾淹留。手书遗诏付丞相，惟贤惟德真嘉猷。千年故址委榛莽，空山落日行人愁。东望蟂矶数千里，江水汤汤日夜流。
思乡,哀伤#想家,其二,畴昔衣冠士，同游若云烂。欢宴未及终，存亡在转盼。亡者长沉埋，存者各飘散。俯仰天地间，念之一惋叹。出门送我友，言返故乡县。登高望古疆，河卫浩以漫。山川白日冥，匹鸟鸣相乱。怆恻怀征途，令我肠中断。
怀人,流泪#失意#想家,胡松麓自瑞州以书见寄,搔首西风里，怀君思惘然。江湖千里隔，云树寸心悬。客泪随猿落，乡书有雁传。惟应今夜月，相对共遥天。
思乡,孤独#想家,访钱鹤山,客里追欢到草堂，萧疏篱菊近重阳。开尊白社皆名士，绕郭青山似故乡。怀抱早甘栖涧壑，声华深悔著文章。高城日落沧江晚，无那孤舟别恨长。
思乡,哀伤#愁绪#想家,雪夜,病眼怕遥夜，宿炉依小温。酒醨嫌雪厚，书细苦灯昏。残腊归时梦，他乡尽处村。可怜双白鬓，深闭一蓬门。
悼亡,愤怒#失意,哭爱苍,共推左癖如元凯，酷慕诗流必老坡。失路江湖空愤慨，戕生陵谷生销磨。向来天际真人想，昨日寒斋一梦过。垂死犁来虽莫逆，鼠肝虫臂奈君何。
思乡,愁绪#想家,思乡,久宦思乡岁月深，几回归梦抵千金。门前江色依然绿，槛外莺声尚满林。漫说申家新使者，更夸乔令旧知音。曙钟乍动惊魂觉，谁识愁人一片心？
思乡,愁绪#想家,灵宝道中口占,游子身尝境，衰亲心历时。家书不敢说，白发已如丝。
思乡,愁绪#想家,赠新婚者,阳回玉律起春风，游子经年笑转蓬。一曲凤箫听未厌，想君犹在綵楼中。
思乡,愁绪#想家,酬张篪用来韵,自废登山屐，长怀漉酒巾。风云游子暮，鱼鸟故园春。听雨兴思远，临池得句频。林泉高致在，词翰近尤新。
思乡,哀伤#孤独#想家,古意,惜昔与君别，杨柳丝堪结。芳草积如烟，飞花乱成雪。数载客京华，念君远别家。欲知遥塞雪，但看故园花。芳时处幽独，蜘蛛网金屋。细雨昨夜零，春苔上阶绿。对镜厌孤鸾，凌云怨黄鹄。憔悴玉台人，肠断珠帘曲。为欢须忆故，为衣莫道新。愿持江国月，流照苏门春。
思乡,哀伤#愁绪#想家,过儿丘集,荷锸村村遍，锄经迹已荒。古风谈父老，遗俗重书香。客梦三家店，诗寻七世堂。笑余同塞雁，去住总他乡。
悼亡,孤独#想家,哭长清李处士,长清李处士，乡国足称贤。旧德崔门重，遗经伏氏传。韭蔬四座客，烟草两湖仙。今日嗟何在，山庭宿雨寒。
田园,哀伤#想家,晓行板桥村,水关西路听鸡鸣，岭月初沉晓雾平。人响间闻茅店语，马蹄连上板桥声。悠悠渐喜乡山近，琐琐偏知旅态生。更下长陂说徒侣，天明须趁及先行。
思乡,愁绪#想家,前中秋一日舟过山阴晚稻方熟忽①动乡思呈先之,西风吹白蘋，游子千里征。扁舟入鉴湖，水月相涵明。山阴晚稻熟，万顷黄云平。凭湖属远目，动我乡曲情。岂不有一饱，胡为苦营营。五年倦来往，争此蜗角名。未知得失间，奚辱亦奚荣。何当毕所愿，同归及春耕。
怀人,喜悦#想家,闻子启太守自历下书报来春还家又新有凤雏之喜感念旧好为欣跃不寐辄赋二首先寄难兄竹庭徵君宜载酒一庆也 其一,故人旧别向西川，移谪淮山苜蓿田。容易繁稀花着雨，寻常员缺月当天。四章诗忆京城送，八月书闻历下传。为报难兄竹园里，好催春酿候归船。
田园,哀伤#孤独#怨恨,田园杂兴,郁郁桑叶青，灿灿榴花赤。余亦朝市人，爱此园林僻。好动每招尤，静观多自得。园果何离离，随意熟堪摘。上者供甘旨，次以留嘉客。客至谈世俗，辄浮以大白。三径常荒芜，苔痕浸石壁。赖有数卷书，堪慰风雨夕。
思乡,哀伤#愁绪#孤独#怨恨#想家,早秋客舍,风吹一片叶，万物已惊秋。独夜他乡泪，年年为客愁。别离何处尽，摇落几时休。不及磻溪叟，身闲长自由。
怀古,失意#想家,厓山怀古,玉辇宸游不复归，荒山空葬旧龙衣。暝烟时带旌旗色，王气犹馀草木辉。厓海精灵终不散，吴门宫阙已全非。中原今遇清平日，万里燕云是帝畿。
思乡,哀伤#愁绪#想家,早春酬张客见赠,周王祈雪罢灯游，楚客思乡迥独愁。不雨风云常袅袅，入春江汉转悠悠。秾花锦石添霜鬓，横笛短箫悲綵舟。岐路断肠俱不减，予今搔首为西州。
闺怨,喜悦#想家,新成安乐宫（一作新宫词）,春色照兰宫，秦女坐窗中。柳叶来眉上，桃花落脸红。拂尘开扇匣，卷帐却薰笼。衫薄偏憎日，裙轻更畏风。
思乡,哀伤#愁绪#想家,中宿江上杂诗 其一,草阁平临水，江沙远带霜。寒林知岁暮，烟月是他乡。估客维舟晚，晨门报漏长。旅怀馀万叠，清梦失羲皇。
思乡#田园,失意#想家,乐归田园十咏（录五首） 其一 归去来兮至觉今是而昨非,宦海漂流久见几，故园荒废正思归。往迷来悟心方乐，投老寻闲愿不违。新别庙堂无怅恨，旧栽松菊有光辉。池鱼羁鸟还渊薮，童子何劳讲是非。
思乡,愁绪#孤独#怨恨#想家,游子,游子十月湖上路，天寒水落洲渚长。北风萧萧草木白，沃野莽莽烟云黄。去年小艇走江海，此日晚岁愁家乡。故园幸自好消遣，茅櫩春动梅花香。
怀古,孤独#恐惧,和张仲达客苏州春暮览古韵,异国逢春暮，惊心对日西。湖生吴水冷，云压楚山低。老树风霜古，荒城烟雨迷。夫差旧台馆，花落鹧鸪啼。
思乡,哀伤#愁绪#孤独#想家,北道题壁,未免他乡似故乡，万家云树总苍茫。风前客试新调马，雨后人耕旧战场。村学书声停卓午，社翁醉影散斜阳。湖山满眼虽然好，不及关门一炷香。
思乡,哀伤#愁绪#想家,吉州守除三首 其一,但守薪槃在，毋令柏酒虚。他乡有限岁，又见此宵除。
思乡,愁绪#想家,其二,雄关互市聚华夷，天堑长江漫诩奇。北府旧闻兵可用，东流长慨浪争驰。海门落日横楼舰，山垒秋风展大旗。不觉又添游子感，自云遥望雁来迟。
思乡,愁绪#想家,次韵陈体仁惠诗并示游山诗卷,人生名利场，羁绊无休假。沉迷雁鹜行，梦寐鸡豚社。见谓游子欺，更防官长骂。何如山中乐，松窗肆嘉话。陈侯青云客，英声蜚日下。当年金马门，掉鞅示閒暇。小试芙蓉池，未整骊驹驾。台岳十日行，樛萝若相迓。来归探古囊，篇篇可图画。倾耳金石声，郑卫敢争霸。
思乡,愁绪#想家,忆老母,吾母八旬外，其如游子情。正宜怜短日，犹自恋浮名。马为看云驻，诗因陟屺成。谁云须禄养，江海有袁闳。
战争,恐惧#惊讶,画马行,呜呼骅骝不可见，世人任耳不任目。玉勒金羁满地行，可道中无千里足。君收此马画者谁，凝豪苦意求其骨。尺缣飒爽毛鬣动，凌风似欲真驰突。曹霸画马无此精，拂拭惨澹神气生。细观决非近代物，印押剥落无姓名，四海只今多战争。安得此马一敌万，络头骑出千人惊，擒戎破虏任横行。
思乡,愁绪#想家,其二,最爱新年雪，能留竟日觞。文章化越隽，车马度潇湘。览胜称鸡足，交游感雁行。更怜莱子意，把酒独思乡。
战争,哀伤#想家,江楼望月分赋,试眺云间月，还登江上楼。波光频映壁，帘捲似垂钩。暮鹊当窗度，寒星入浦流。凭栏愁镜破，拂水见刀头。吹笛关山道，清歌胡渭州。凉秋明永夜，俯仰思悠悠。
思乡,哀伤#愁绪#失意#想家,千金寺,十载他乡别，春归逐浪层。晚晴沙市鼓，夜雨石桥灯。帆仄摧乾苇，衣寒脆薄缯。旧时来往寺，惆怅不逢僧。
思乡,哀伤#愁绪#想家,其四,昨日未晴今日晴，东暝曙色渐开明。潮回海岸苍苔滑，路没溪桥秋水平。人在他乡为逆旅，天教今雨试交情。三山驿外秋风里，白苧冲寒两弟兄。
战争,恐惧#惊讶,赠水师某总戎,将军南建海门牙，幕府东临若木花。白马潮来惊日月，天鸡声起乱云霞。三城带甲随秋戍，千里楼船奏暮笳。早晚行人返桑梓，沉香浦上托为家。
咏物,恐惧#惊讶#怨恨,雪,睡觉不知雪，但惊窗户明。飞花厚一尺，和月照三更。草木浅深白，丘塍高下平。饥民莫咨怨，第一念边兵。
怀人,想家#思念,寄范实夫主廪赣先贤书院三首 其一,乱后今谁在，愁来想鬓华。公侯能好客，风土足为家。翠玉春携酒，廉泉夜煮茶。相思一回首，烽火暗天涯。
思乡,哀伤#愁绪#想家,其二,八载去乡国，今晨始得归。捷步入外闾，慷慨登中闺。既旷家园聚，转念骨肉稀。忆我骨肉亲，泪下如绠縻。宗族少前辈，邻里半成非。一出已如此，再出安可期。驱车问丘垄，松柏十数围。兔走思旧穴，鸟还栖故枝。他乡勿久滞，书此报京畿。
思乡,愁绪#想家,其二,烟岚云树两微茫，迁客西来正望乡。若值秋风小摇落，祇应无奈九回肠。
思乡,愤怒#想家,荅徐汀洲 其一,君向淮阳承主恩，予亦扁舟归故园。金陵花月何曾见，杀气西街白下门。
思乡,哀伤#愁绪#想家,闰月朔日偶成,作客偏逢闰，乡心似酒浓。魇多添呓语，金尽驻愁容。室有嗷嗷口，书稀短短封。思忧尚无暇，一任笑乖慵。
思乡,哀伤#愁绪#流泪#想家,挽卫知事胡公鼎二首 其一,江海论交四十年，故家文物羡君贤。灯前夜雨书连屋，花下春风酒满船。舍瑟肯居曾点后，着鞭宁让祖生先。他乡重会情欢极，俄送輀车一泫然。
思乡,哀伤#愁绪#失意#想家,秋夜有感,凉宵力疾步莓苔，欲赋高秋愧楚才。白发祗缘人事老，黄花偏傍客愁开。樽前独坐星河转，灯下悲歌风雨来。还忆重阳离乱后，故园惆怅一登台。
悼亡,流泪#恐惧,哭子,余龄及中岁，有子生六年。疾痛母心惴，寒饥我怀煎。鞠育爱虽切，薰陶教宜先。数日近方解，诵诗未能全。赋龄亦何短，夭阏辄弃捐。触目恨山积，沾衣泪河悬。世泽惧斯斩，书香赖谁传。嗣续人所重，念之增惕然。修已安义命，昊穹谅无偏。明丧笑商鄙，情钟惭衍贤。螟蛉信么么，在物亦堪怜。
闺怨,喜悦#想家,宫词 其五十九,浴兰佳节共欢娱，亭午香飞鹊尾炉。万里开疆元不战，金奁犹进辟兵符。
思乡,愁绪#想家,沙头,游子行愈远，沙头逢暮秋。孙刘鼎足地，荆益犬牙州。鼓角风云惨，江湖日夜浮。此生应衮衮，高枕看东流。
思乡,哀伤#愁绪#想家,还京道中,客游倦缁尘，梦寐想山水。停骖眺远岑，悠然心自喜。晨霞发暝林，夕溜洄清沚。出峡凉风驰，入谷寒云起。霜清卉木疏，日落峰峦紫。迢递越关河，参差望宫雉。家童指归路，居人念游子。各嗟行路难，深乖摄生理。终期返南山，高揖谢城市。
思乡,哀伤#想家,旅次舟中对月寄姜公（此公，丁泉州门客。）,中宵天色净，片月出沧洲。皎洁临孤岛，婵娟入乱流。应同故园夜，独起异乡愁。那得修蓬转，从君上庾楼。
怀人,怨恨#思念,登后湖（一作登凌湖亭）伤春怀京师故旧,昨日看摇落，惊秋方怨咨。几经开口笑，复及看花时。世事空名束，生涯素发知。山山春草满，何处不相思。
怀人,想家#思念,湖上晚望寄友人,不得天涯信，相思对景浓。惊飙吹落叶，残日在遥峰。照水鱼村火，沈烟野寺钟。幽怀向谁说，静立自支筇。
思乡,愁绪#想家,代昭生朔州客邸作,坐见星河落，思乡寐不成。边风吹鬓尽，朔酒带愁倾。五岳非予志，双鬟送此生。皇天憎管乐，已矣罢经营。
思乡,哀伤#想家,练川杂诗四首 其一,风物皆迁次，因循岁月过。清池黄叶满，落日暮云多。蛮海横妖祲，官军荷铠戈。故乡音信断，无路问如何。
田园,流泪#失意,秋村,三亩蓬蒿宅，龙钟不出村。黄花沽酒市，红叶检柴门。粗粝收云子，精蔬长芥孙。西风好消息，砧杵起田园。
怀古,恐惧#想家,咏史（原校：狄本作古） 乐羊,自剪冰丝譬远归，学成何异此成衣。妾身不是轻恩爱，祇恐苏郎戒下机。
思乡,怨恨#想家,其二,岁律催迟暮，乡心适遁潜。子鹅春饼细，香菜晚羹甜。茅岫山云合，桐湾客路淹。幽栖如可卜，囊罄亦何嫌。
思乡,哀伤#愁绪#孤独#恐惧#惊讶#想家,其二,行行几百里，又过十三矶。宿雁逢沙落，惊凫带水飞。山寒花寂寞，江晚树依稀。自笑无家客，他乡亦当归。
思乡,愁绪#想家,渡淇水,昨日渡卫源，今朝涉淇水。出山虽异派，相望不百里。游子中原来，黄流混混耳。忽然鉴毛发，顾影落清泚。风尘有黧颜，夫岂水污尔。从衰旋得白，正坐不知止。逝者方如斯，于何观止理。寓形忌太洁，外垢庶可洗。
思乡,孤独#恐惧#想家,次韵感事,独立西风尘满眼，纷纷鹰隼少文鹓。自怜人世逢多难，谁叩天阍上万言。黄浊水深龙喷薄，青冥日迥雁联轩。客怀寥落秋将晚，空对黄花忆故园。
思乡,愁绪#想家,其四,橐笔年来傍海霞，思乡心绪乱如麻。为珍遗泽垂黄卷，也学传经设绛纱。磨铁生涯非浅薄，式金风度要清华。虚怀只有娄师德，瑜瑾温和自古誇。
怀人,哀伤#怨恨#失意,酬陆三十二参浙东见寄,骢马别已久，鲤鱼来自烹。殷勤故人意，怊怅中林情。茫茫重江外，杳杳一枝琼。搔首望良觌，为君华发生。
思乡,孤独#想家,上巳日,上巳今朝是，兰亭不可寻。一为京洛客，几负故园心。绿水鸥盟远，黄尘马首深。题诗难尽兴，展画看山林。
思乡,哀伤#恐惧,和常秀才寄简归州郑使君借猿,谢守携猿东路长，袅藤穿竹似潇湘。碧山初暝啸秋月，红树生寒啼晓霜。陌上楚人皆驻马，里中巴客半归乡。心知欲借南游侣，未到三声恐断肠。
悼亡,喜悦#孤独#流泪,哭容舍人,潜颖趋陵苕，春秋欻崇朝。英年遵凤池，凤池悽泬寥。环海既尘转，洪炉使金销。美人减膏沐，冥思寤华宵。宵华宵已冥，魂兮为难招。重闱黯不处，天路空遥遥。何以致子哀，涕泗霏寒潮。
思乡,愁绪#想家,其二,极目青天蜀道难，无因长坂得联骖。思乡浪费肠回九，行世何妨臂折三。杨柳风微生百媚，棠梨昼永带馀酣。天涯犹赖春娱客，那得邻山寄一庵。
山水,哀伤#想家,登海光寺楼,万里波涛惊绝汉，高楼回首几人悲。休将作赋拟王粲，错比行吟哀楚词。寒日独悬沧海外，浮云欲变古今时。登临自笑同年少，尘幻无心鸿雁知。
思乡,哀伤#愁绪#想家,集新桥馆,绕阁云如水，入门山满堂。烟扉生牖闼，空翠滴衣裳。石暝猿犹卧，松高鹤正翔。居然成野趣，不解是他乡。
思乡,哀伤#想家,其二,驿舍旗亭各渺漫，临风踠地倩人看。阳关唱后多伤别，长笛吹来不耐寒。逝水遥怜随落叶，柔条谁复系离鞍。天涯岁晏乡心苦，折赠空嗟道路难。
怀古,哀伤#想家,其三 灵岩怀古,夫差霸业今何在，香径琴台鹿自游。天际青山还故国，夜深明月有荒丘。涛声不尽英雄恨，草色犹含粉黛羞。莫为吴宫多怅望，今来古往总悠悠。
思乡,哀伤#愁绪#流泪#想家,苦寒行,驱马度阴山，积雪何茫茫。疾风四隅来，马首浩纵横。高原无俦迹，顾影仅为双。孤兽索其群，栖鸟向阳翔。寒暑客路深，况乃异戎荒。沈怀幽闺妇，玉箸啼红妆。旭日未及旦，轧轧涩流黄。年命不在已，安能顾四方。人生今失职，岁暮问他乡。
战争,哀伤#流泪#想家,从军行,六郡良家子，应募充羽林。边亭烽未息，往征阴山阴。平沙万里望，白草莽萧森。悲风四面来，胡马有哀音。矧伊中土士，能无泪沾襟。仰视雁南翔，悠悠伤我心。所赖主将贤，爱士重千金。殊恩且未报，虽生焉足任。誓将灭丑类，铭绩燕山岑。寄语闺中人，且勿常苦吟。
怀人,孤独#失意#思念,寄三衢陈八董教,怀君属秋暮，离思满凉天。百越孤云外，三衢独雁边。?鸣飞楚叶，潮落见湖田。泮水横经绿，柯山卷幔连。醉吟官舍雨，兴扫墨池烟。旧业闲三径，移家恋一毡。风霜怜宦薄，雨露喜生全。交态今寥落，相思独惘然。逢秋惊发变，怅别使心悬。欲拜桐溪墓，因行雪夜船。
思乡,愁绪#失意#想家,白杨口,白杨黑风俱暗天，葛峪美峪遥相连。一声残角送烽火，十万行营空暮烟。悲秋游子倚短剑，极目长空思著鞭。壮志未酬人欲老，寒林落雾心茫然。
思乡,愁绪#想家,题采芝图,松涛谡谡午风凉，曹阮溪边日月长。镜里朱颜非醉酒，镫前白发已思乡。布衣芒履还山健，菊蕊芝英满地香。指点烟峦三十六，黄云如海一身藏。
思乡,哀伤#愁绪#想家,元旦用贡觉除夕原韵,正是和风旭日天，鼕鼕腊鼓闹春前。除年爆竹催寒尽，迎岁梅花得气先。行乐女儿欢綵胜，宜春门户贴红笺。他乡度岁閒无事，有酒提壶酩酊然。
战争,喜悦#想家,上吴侍郎阳（已下柔兆阉茂）,烽火临瓜步，銮舆去石头。蕃文来督府，降表送苏州。杀戮神人哭，腥污郡邑愁。依山成斗寨，保水得环洲。国士推司马，戎韬冠列侯。师从黄钺陈，计用白衣舟。曹沫提刀日，田单伏锸秋。春旗吴苑出，夜火越江浮。作气须先鼓，争雄必上游。军声天外落，地势掌中收。征虏投壶暇，东山赌墅优。莫轻言一战，上客有良谋。
思乡,哀伤#愁绪#想家,其二,两公真不愧儒冠，牛斗秋高剑气寒。百尺新祠连阁起，万年青史当经看。勤王慷慨心俱尽，就义从容事总难。风马云车无近远，他乡何似故乡安。
怀人,怨恨#思念,寄东昌谢通府,晓来冻鹊每檐前，虽觉无书亦未嫌。老子京师贫故态，先生郡阁意何甜。三杯薄酒无穷计，几载官居一味廉。白首相思他日梦，潜夫何处不吾潜。
怀人,想家#思念,新秋夜月寄故人,客心宜静夜，月色澹新秋。影落三湘水，诗传八咏楼。何穷对酒望，几处捲帘愁。若问相思意，随君万里游。
思乡,哀伤#愁绪#孤独#想家,姚行简抚干归霅川,一见油然慰所望，巾车更辱到他乡。相从乐处光阴速，索笑浓时意味长。樽酒未堪留好客，湖山早已送归艎。秋来尚忆门前路，莫惜溪头屡买航。
思乡,哀伤#愁绪#想家,闻伯孺由吴兴入姑苏遥有此寄,一剑飘零渡五湖，半年踪迹遍三吴。苕溪日暮愁心远，笠泽天长客梦孤。旧隐云深寒薜荔，他乡春尽变蘼芜。满船载得乌程酒，曾酹要离墓上无。
思乡,哀伤#愁绪#孤独#想家,洛西楼怀岑给事叶侍御（二子皆谪丞关西）,回磴层云睥睨愁，为君孤眺独夷犹。关门西引三峰色，河水东悬万里流。卷幔绿吹榆柳细，开尊红映杏花稠。春深远作他乡客，满目风尘易倦游。
思乡,哀伤#愁绪#想家,岁暮夜怀寄友二首 其二,岁穷长年悲，越吟游子思。寒风起枯杨，夕坐知天霜。落星动海白，飞沙吹云黄。萧萧孤蓬转，万里何超缅。沉吟卷道帙，恻怆泪如霰。入河讨沉沦，蹈海事游衍。传书寄麻姑，与尔期相见。
思乡,哀伤#愁绪#想家,升天行贻卢六健,真人居阆风，时奏清商音。听者即王母，泠泠和瑟琴。坐对三花枝，行随五云阴。天长昆崙小，日久蓬莱深。上由玉华宫，下视首阳岑。神州亦清净，要自有浮沈。恻恻苦哉行，呱呱游子吟。庐山逢若士，思欲化黄金。雨雪没太山，谁能无归心。逍遥在云汉，可以来相寻。
山水,孤独#想家,登茅山同仲兄作一首,山椒丽飞殿，遥望际天涯。不见龙镳客，空看洞口花。衰颜怜日月，大劫小河沙。日暮征车歇，衔杯羽士家。
思乡,哀伤#愁绪#孤独#想家,宿濡江闻雁,切切似离群，风飘影乍分。微茫江上月，呜咽岭头云。游子三更梦，扁舟独夜闻。不禁乡思远，枫叶落纷纷。
思乡,孤独#想家,东园晚步,久客天涯忆故园，彊名官寺只衡门。秋桐蠹遍无全叶，古柳吹斜出半根。痛饮每思尊酒窄，微官空羡布衣尊。何时定下三巴去，思卧孤舟听断猿。
思乡,哀伤#愁绪#想家,重阳九经堂作,俗间佳节自匆匆，老去悲秋又客中。青嶂捲帘三面月，黄花吹鬓几丝风。十年故国新栽柳，万里他乡旧转蓬。谁与安排今夜梦，片帆飞到小篱东。
悼亡,孤独#恐惧,哭陈其年太史 其一,谁传妖梦骇人闻，痛哭山阳已暮曛。异数三年曾近日，虚名一代自凌云。谪仙此日无遗女，方朔当年少细君。阳羡荒田无二顷，不知何处垒孤坟。
思乡,哀伤#想家,生子,两岁归来生两雏，故园夫妇亦相娱。卢家自爱添丁好，徐氏谁言二子殊。未论图书能继业，且教门户有悬弧。劬劳正念吾亲在，更遣悲欢此日俱。
怀人,孤独#思念,寄恒逊广文,久别相思见面难，今来不得尽交欢。九年桃李湘阴满，十月风霜蓟北寒。愁思不随云影散，好怀应与酒杯宽。孤根傥有回春意，好待花开共我看。
思乡,孤独#失意#想家,寄陆太史敬承二首 其一,濩落吾能返，飞腾尔故频。自为三馆客，谁共五陵春。白日流金掌，红云护玉宸。故园芳草外，曾否念垂纶。
思乡,愁绪#流泪,远望,满眼伤心冬景和，一山红树寺边多。仲宣无限思乡泪，漳水东流碧玉波。
怀人,想家#思念,怀范光伯再用韵,梅边流水碧洄洄，都把相思付折梅。十载不禁双泪落，一尊期慰九肠回。惊残蝶梦鹊空喜，望断马蹄人不来。咫尺云山尚如此，天涯那解得追陪。
送别,喜悦#孤独#怨恨#想家,剡溪行却寄新别者,潺湲寒溪上，自此成离别。回首望归人，移舟逢暮雪。频行识草树，渐老伤年发。唯有白云心，为向东山月。
怀古,恐惧#想家,咏史二首 其一,宣室今年起故侯，衔兼中外辖黄流。金銮午夜闻乾惕，银汉千寻泻豫州。猿鹤惊心悲皓月，鱼龙得意舞高秋。云梯关外茫茫路，一夜吟魂万里愁。
思乡,愁绪#想家,其二,踏青游子尘随马，垂白山农泪送春。时雨不来秧节老，邻庄稀见旧年人。
思乡,想家#思念,临洺驿雨中作,朔野无花春意薄，斧声惟见桑枝落。北人是日竞条桑，手执懿筐共操作。客亭系马吟寒厅，细雨缠愁牢似缚。多情北燕能傍人，如说春心绕疏箔。故乡桃李应满园，烂熳香风随处著。十年游宦辞江湖，尘土日侵双鬓恶。天涯怀抱倾东南，闷对青灯举幽酌。
思乡,孤独#想家,其四,久已歌黄鸟，还劳赋白驹。心雄犹短剑，目断更长途。去住总归客，行藏空腐儒。故园关百虑，何敢畏驰驱。
思乡,想家#思念,舟中遇重九,舟中佳节值重阳，何处登高望故乡。水驿行程催短棹，河梁秋色落诗囊。霜华旅鬓侵人老，晚节黄花比我香。欲买双螯鱼市少，懵腾一醉到羲皇。
思乡,恐惧#想家,逢新桥吕驿丞,几度相逢处，情怀愈觉真。多因知己话，忽忆故乡人。满眼春光好，惊心节候新。题诗留别意，应记往来频。
怀人,想家#思念,陈使君招饮粤秀山是日听词人歌陈乔生新制曲有怀乔生,城里高山翠作窝，使君呼酒我能过。一泓如镜梅妆映，万井凝脂柳带拖。雨后更宜浮月饮，风前偏喜醉仙歌。更传乐府教人唱，独客相思愁奈何。
田园,愁绪#想家,题江杏村侍禦梅阳归养图,气尽渔阳操，心酸得宝歌。鼎湖龙已远，丹穴凤如何。百六春将晚，东南雨苦多。回文苏蕙子，谁是窦连波。
思乡,哀伤#想家,江夏奚瑛以进士出宰武城其兄瑄作鹄山秋思图寄之索题为赋绝句一首,每怀难弟有难兄，貌得家庄寄武城。千里鹄山秋色里，异乡多少故乡情。
思乡,恐惧#想家,其二,淅淅秋风吹雨来，自怜樗散未须培。水边白鸟背人去，霞外青山待我回。抱病江湖长对酒，侧身天地数登台。故园只在扁舟上，三径黄花万树梅。
思乡,哀伤#愁绪#想家,伤春,野涨村村水，山城日日风。雨深荒县里，春尽讼庭中。朋辈他乡异，莺花往岁同。床头十年酒，未有一尊空。
怀古,流泪#恐惧,居拟苏武 其一,棠棣本同根，芳葩亦相联。谁谓忽远役，怀抱无由宣。况我骨肉亲，与子枝叶连。昔为双飞凫，今为孤飞鸢。徘徊复彷徨，感激涕泗涟。道路阻且远，四海霏尘烟。鹡鸰恐失群，绕树何翩翩。我有一斗酒，可以同笑言。去去从此辞，努力云中鞭。
思乡,恐惧#想家,黔阳野人有馈鱼者诗以酬之,几日山中只饭蔬，野人携笼馈双鱼。欲悬却怪羊生矫，学放犹疑子产愚。酬价且倾官廪米，割烹恐有故乡书。甘腴悦口斯须味，一饱应知不顾馀。
思乡,愁绪#想家,遣信入江右,频年烽火隔离居，咫尺天涯万里馀。游子再攀河上草，君恩敢念故山庐。荒鸡野店无人舞，沙雁江船自有书。为报家园三亩竹，春风苦笋遍柴闾。
思乡,恐惧#惊讶#想家,代周子答妇,目断故园柳，身恋上林枝。吾当恨霜鬓，卿亦叹蛾眉。两地栽黄檗，辛苦不相知。入梦惊猧短，裁音托雁迟。惟馀子夜月，曾照流黄机。
思乡,哀伤#愁绪#想家,庚午除夕风雨大作因思壬戌岁除在按察司官舍无异今夕瞬息之间已及九载慨今念昔不能无怀遂赋此,向来除夕灯前雨，身在他乡忆草堂。今夜草堂还守岁，灯前听雨说他乡。
怀人,愁绪#流泪#思念,怀友 其一,圜中春早到，含泪送心知。何处相思切，归来独坐时。诗书还有分，患难总无期。俯仰千年事，哲人若在兹。
战争,愤怒#哀伤#恐惧#惊讶#想家,聊赋短歌即当恸哭四首 其二,虎臣真矫矫，将军岭南张。只手撑乾坤，半壁坚金汤。一朝落陷阱，命尽鼓不扬。战马失主归，悲鸣春草凉。云车逐风马，披发叩九阊。自愿为厉鬼，随众扫欃枪。天子亦震惊，览表泪浪浪。申甫期复生，宣力为疆场。
思乡,哀伤#想家,其四,此日故园秋，云萝处处搜。萸囊随俗佩，筝线信风抽。酒熟人从醉，花黄蝶怕偷。右丞佳句在，颇念异乡不。
思乡,哀伤#愁绪#想家,七夕泊云阳新丰市,客路嗟何夕，扁舟傍落晖。关山孤电没，河汉故人违。此夜看牛斗，他乡只雁飞。浮云生计拙，旧雨世情非。老母犹啼箸，空闺可下机。野禽鸣巧妇，药裹市当归。白马申胥怨，芙蓉正则衣。倘容庐丙舍，长隐钓鱼矶。
田园,恐惧#惊讶,秋晓行南谷经荒村,杪秋霜露重，晨起行幽谷。黄叶覆溪桥，荒村唯古木。寒花疏寂历，幽泉微断续。机心久已忘，何事惊麋鹿。
思乡,哀伤#想家,其二,嗟君行矣慎风波，住尚销魂奈别何。时事休谈宜痛饮，知音更少莫悲歌。天将过海传苏轼，地有高台吊尉佗。闻道岭南频报捷，战尘不似故乡多。
怀人,流泪#失意#想家,寄冯其立,不惜舟车万里身，白头潦倒转风尘。使君两度论宾主，幕府三年历粤秦。岭表开樽应尽醉，岩疆得句几回新。题书满眼秋风飒，岁晚梅边忆故人。
怀人,愁绪#想家,寄朴庵章都宪以道,二纪同年几故人，天涯踪迹苦参辰。閒愁误遣霜侵鬓，渴想空疑月写神。再历容台惭忝窃，宏开宪府仰经纶。何时一笑重逢地，酒盏诗篇取次陈。
怀人,失意#想家,次韵希父见寄二首 其一,晚窗落莫雪飞花，点缀山翁两鬓华。好办青铜买村酒，共撑小艇访渔家。觉非便合如陶令，得趣何劳问孟嘉。只怕故人腾踏去，短檠谁与话天涯。
思乡,流泪#想家,腊月,今年腊月归未得，独在乌程县可怜。隔岸横飞西塞雁，前门数缆下江船。高城哀柝兵戈侧，短布单衣雨雪边。笑语逢迎随契托，故园何处泪潸然。
怀人,愁绪#思念,寄宗玉弟,日长独坐耿相思，每报平安慰我饥。举动岂知遭齿舌，送迎谁念用符移。转丸鸣镝应无滞，絅锦韬旌未是痴。更著加餐题纸背，晚成在子莫忧迟。
思乡,哀伤#愁绪#想家,其四,游子陟皇路，幽人啸碧林。南北既异天，情意复铅金。愿言奏雅歌，既翕和且耽。巍巍山自高，洋洋水自深。徽音发阳春，嘉宴重相寻。丈夫有远志，宇宙一讴吟。造物以为侣，悲欢宁关心。
思乡,哀伤#愁绪#想家#思念,春日遣怀,门前旷幽瞩，春风吹裳衣。四顾何萧条，鸟语相婓婓。原上滋青草，游子殊未归。俯仰复三叹，徘徊久瞻睎。相思在长道，之子与我违。萝径自岑寂，孤琴为谁挥。余怀局未展，斯世将焉依。朝饮木兰露，夕采北山薇。乾坤逝安适，日暮独扃扉。
思乡,哀伤#想家,淮阴,淮阴城头落日黄，淮阴城下秋草荒。古城西绕淮水长，犹如背冰阵堂堂。当时大将功无双，?嬴蹴项勇莫当。丈夫何乃为假王，至今遗恨令人伤。漂母一饭千金偿，解衣推食那敢忘。相君之背贵莫量，蒯生此语无忠良。慎弗出口遭吾撞，歌风帝子归故乡。思得勇士守四方，胡为鸟尽良弓藏。
思乡,哀伤#愁绪#想家,吹台,风吹吹台树，树叶高下飞。嗟哉两游子，远适不念归。马蹇负橐行，鞭断持竹枝。徬徨吹台下，据地擢素髭。借问客游子，飘飖欲何之。乃云适西北，又不入帝畿。闻有燕赵士，尚义如渴饥。虽则如渴饥，昔是而今非。高冈多蒺藜，下室多伊威。黄河问清水，升斗不可希。风吹吹台树，树叶落不远。嗟尔两游子，远行莫如返。
战争,流泪#怨恨,和介甫明妃曲,明妃命薄汉计拙，凭仗丹青死误人。一别汉宫空掩泪，便随胡马向胡尘。马上山川难记忆，明明夜月如相识。月下琵琶旋制声，手弹心苦谁知得。辞家只欲奉君王，岂意蛾眉入虎狼。男儿返覆尚不保，女子轻微何可望。青冢犹存塞路远，长安不见旧陵荒。
怀人,想家#思念,春晚怀进士韦澹,故里花应尽，江楼梦尚残。半生吟欲过，一命达何难。特立圭无玷，相思草有兰。二年春怅望，不似在长安。
悼亡,哀伤#孤独#恐惧#想家,哭魏叔子二首 其一,鸾江哀挽一时闻，惜别他年怅离群。天末无因能致酹，夜台谁与共论文？江山寂寂归魂断，葭菼凄凄去路分。尚有蔡邕书籍在，独随秋草伴孤坟。
思乡,哀伤#怨恨#失意#想家,宿吕城舟中,古堞遗踪何处寻，断烟残日意沈沈。飞湍过闸风雷怒，峭岸如山草木深。灯火邻船喧客枕，江天漂梗碎乡心。明朝沽酒新丰市，怊怅无人伴苦吟。
悼亡,哀伤#思念,哭母,都房笑语处，肠断忽然空。昨日今朝事，天翻地覆中。痛将双眼血，愿染九泉红。我母知相忆，时时魂梦通。
闺怨,愤怒#愁绪,魏宫怨,一夜东风杀气销，起凭妆阁思无聊。铜台自有如花貌，何必江东大小乔。
思乡,哀伤#孤独#想家,旅馆秋思,旅馆坐孤寂，出门成苦吟。何事觉归晚，黄花秋意深。寒蝶恋衰草，轸我离乡心。更见庭前树，南枝巢宿禽。
思乡,哀伤#想家,赠李宣使,故园云卧四三年，府署依然念子贤。莫为驰驱伤远道，但将忠孝感皇天。湖南政誉闻争荐，日下丝纶伫近传。为报津头黄菊蕊，明当照我上江船。
思乡,哀伤#想家,和资守许泽翁见寄（次韵）,十年为别只逡巡，喜见来篇墨色新。且解征鞍同一醉，异乡难遇故乡人。
悼亡,哀伤#想家,哭同年进士李竹操经历 其一,进士如公少，何期与死邻。青山归葬骨，白发未封亲。已矣官三郡，哀哉子一人。送君螺水上，呜咽泪沾巾。
闺怨,失意#想家,闺情,宝鸭香销午梦残，倦来无力整云鬟。阑干倚遍空惆怅，人在天涯隔万山。
思乡,哀伤#愁绪#想家,梦游陈州柳河觉而作,虎豹九关未敢望，里门旧游如可寻。梦到城西古壕水，倚天高柳万黄金。丛祠之南我旧圃，蔬甲若若春泥深。睡觉啼禽自相问，经年他乡何滞淫。
思乡,失意#想家,元日感怀,山川依旧岁华新，又见纷纷拜节人。昨日儿童今皓首，蹉跎羞看故园春。
思乡,哀伤#愁绪#失意#想家,挽邢逸民,流落衣冠没，他乡几度春。青山行卖卜，白首坐忘贫。昔爱林中酒，今为草下尘。平生数行泪，为尔独沾巾。
怀人,孤独#想家,寄苏桐柏,别来寥落竟如何，生计年年老薜萝。载酒谁怜三径寂，拥书孰与百城多。吟窗月色横珠浦，禁殿秋风满御河。苦忆故人还故国，归心犹自滞鸣珂。
思乡,哀伤#失意#想家,其二,白笴夜长啸，爽然溪谷寒。鱼龙动陂水，处处生波澜。天借一明月，飞来碧云端。故乡不可见，肠断正西看。
思乡,愁绪#想家,赋得阳台一片云一首,霭霭更萦萦，天边断复并。雨含辉觉重，风度影逾轻。晓驻歌梁色，宵行梦楚情。若看流不返，游子惜徂征。
思乡,愁绪#想家,洛中寓居,风尘籍籍伴穷迷，旋赁高斋洛水西。绿树不知游子恨，夕阳闲引杜鹃啼。苔侵旧径来人绝，花满南轩翠竹低。自笑诗书冷无味，抱琴阶下草萋萋。
思乡,哀伤#孤独#想家,秋夜怀冯讷生助教,委巷追游处，寒斋独宿中。故园当落月，乡思入西风。山雪长镵白，书镫短檠红。十年羁旅客，心事几人同。
思乡,愁绪#想家,其二,高云试孤骞，长风响远音。我身异飞鸟，安能恋故林。持子香草佩，置我幽兰襟。挥手自兹去，耻为游子吟。松柏但自坚，焉保寒不侵。两心诚相乖，万里岂自今。爱子丈夫泪，歧路勿复临。
思乡,流泪#想家,狱中对月,疏星耿耿逼人寒，清漏丁丁画角残。客泪久从悉外尽，月明犹许醉中看。栖乌绕树冰霜苦，哀雁横天关塞难。料得故园今夜梦，随风应已到长安。
思乡,愁绪#想家,谒真直院杨花满路口占一绝见直院诵之,三月天寒尚腊衣，钱塘游子叹斜晖。柳间苏小无由见，惹得杨花满袖归。
思乡,哀伤#愁绪#想家#思念,和石末公见示有字韵,长想天涯皆内地，忍看阃外即他乡。扶生可惜医无缓，救死宁堪鬼在盲。郡县诛求应到骨，乾坤战伐遍成疮。辽东华表云间鹤，相见相思总断肠。
田园,孤独#流泪#失意,示村医,玉函肘后了无功，每寓奇方啸傲中。衫袖玩橙清鼻观，枕囊贮菊愈头风。新诗吟罢愁如洗，好景逢来病欲空。却羡龙钟布裘客，埭西卖药到村东。
送别,孤独#想家,送柳震入蜀,粉堞连青气，喧喧杂万家。夷人祠竹节，蜀鸟乳桐花。酒报新丰景，琴迎抵峡斜。多闻滞游客，不似在天涯。
思乡,哀伤#愁绪#失意#想家,除夕感赋,征衫乍脱彩衣新，惆怅归迟别太频。五日春盘惭侍奉，一年家计感艰辛。即听爆竹非前度，况饮屠苏少几人。风雪残冬书不达，他乡苦累倚闾亲。
思乡,哀伤#愁绪#想家,广州段功曹到得杨五长史谭书功曹却归聊寄此诗,卫青开幕府，杨仆将楼船。汉节梅花外，春城海水边。铜梁书远及，珠浦使将旋。贫病他乡老，烦君万里传。
思乡,愁绪#想家,与长文正夫游北山,柳岸松门胜处通，马蹄踏雾入空濛。春寒有力欺游子，天色无情没断鸿。雨脚远连山脚暗，杏梢斜倚竹梢红。驼裘拥鼻吾衰矣，年少犹嫌料峭风。
战争,愤怒#孤独#怨恨#失意,望思台,卫霍功成天马出，祁连焉支积战骨。烦冤鬼气入深宫，假手胡巫虫发掘。羽林忿忿兵小弄，壶关惓惓书上谒。作台有诏空所思，魂兮魂兮招不活。一生苦学长生诀，适嗣何人忍自割。博望魂游苑草荒，泉鸠目断湖冰裂。人之爱子亦如余，方识人间有离别。母后偕死二孙从，茂陵夜夜鹃啼血。
战争,哀伤#想家,天山夜行,亭亭一片长安月，万里来照天山雪。天山雪后风如刀，行人望月肠断色。瀚海凝冰九月秋，毡车如纸失骦裘。却将十亩闲闲乐，换取穷边夜夜愁。
思乡,哀伤#愁绪#失意#想家,秋怀,碧天大火未全收，一雨空庭带叶流。不为无家悲落莫，他乡燕子早知秋。
思乡,愁绪#想家,题净惠院,方塘水未涨，荷芰新展绿。游子惬轻衣，步与孤云逐。初临寺外桥，已听钟声肃。徐登山后亭，葱苍翳松竹。诸峰却罗列，龙蛇互奔触。红绡卷晴霞，白云落孤鹜。了然身世忘，岂念冠带束。平时谬持节，善地甘厚禄。更穷泉石乐，曾未伸启沃。何以报君恩，尧天漫凝目。
山水,孤独#想家,游晓霞峰,不到此山久，今晨岸角巾。还寻路崎曲，休怪客逡巡。井水祈神活，天香散座频。恒沙无量劫，僧亦后来人。
思乡,愁绪#怨恨#想家,龙山所见,满山新叶绿初肥，三月群莺正乱飞。花片总粘游子屐，藤梢偏罥美人衣。球场试马盘三匝，毯席呼卢坐一围。莫为酒酣嫌耳热，垂杨低路逆风归。
思乡,愁绪#想家,出关路,山川函谷路，尘土游子颜。萧条去国意，秋风生故关。
思乡#山水,想家,登信州灵山阁跨鹤台,清游吾有分，浑似昔曾来。野屋凭高住，青山到水回。欲看灵岫远，须待晓云开。渐渐生愁思，乡心上古台。
思乡#怀人,哀伤#愁绪#想家,马迹怀南士,越王山下赋离群，英布城前看落云。岁暮他乡还作客，春来何处不思君。天开婺女摇晴翠，水满康郎漾夕曛。阳雁欲归愁未得，几回哀响梦中闻。
思乡,哀伤#想家,丙寅正月二日内直用司农梁公除夕韵,山泽臞姿恰五旬，重来宫掖物华新。为沾柏叶尊前酒，乍觉桃花颊上春。内直镫残犹对客，故园梅发正怀人。东风青遍王孙草，不减霜毫色似银。
思乡,哀伤#愁绪#想家,跋吴初邻山谷临风笛真迹,临风玉笛调孙郎，百字尘昏纸尚香。细认黄家元祐脚，似人殊喜见他乡。
山水,孤独#想家,游山归遇雨呈仲灵冲晦,九里松门雪过时，篮舆袅袅碍松枝。雨留宿客还斜落，风送行人亦倒吹。华表忽惊黄鹤反，耳中犹带白猿悲。来朝弗著登山屐，可避君呼谢客儿。
思乡,哀伤#想家,其二,悠悠东去欲何之，草草西还可是归。残日两竿荒戍远，青山满眼故园非。江田经雨菰蒋熟，石路无风蠛蠓飞。回羡耕夫闲胜我，早收鸡犬闭柴扉。
田园,哀伤#恐惧,宿徐村,跋涉泥途不惮劬，晚晴又得旅怀舒。清溪濯足看山罢，松竹林头认寓居。
思乡,哀伤#愁绪#失意#想家,答姜仲文,白日不可常，孤云亦何媚。萋芳淡游子，流泊世所弃。事去息交久，书来喜君至。爱日生寒姿，停云起高翅。经营二三月，飒遝岂遑避。惊看就长揖，道故如失志。相闻善为乐，相见乃憔悴。为文宁自伤，情多或为累。感君珍重意，承眶不能泪。在沼鱼何乐，先秋叶难翠。长歌聊复声，短袖时一戏。今日眼中人，何年心上事。
山水,惊讶#想家,游径山,云里五峰还紫翠，空中一径转微茫。黄花渐报重阳节，白社遥寻古道场。精舍更宜留谢客，元都何必讶刘郎。高僧趺化千秋寺，独有灵鸡冢树苍。
思乡,孤独#想家,思归偶成 其一,春来便拟问归津，转眼江流若许深。六十岁翁穷塞客，八千里路故乡心。鹃啼月树添征思，鹊语风檐误好音。只有云山遮不断，梦随栩蝶过家林。
山水,失意#想家,游金粟寺寄湛璇二方外,金粟名山碧海边，上方楼阁近诸天。人推转藏闻清梵，自洗残碑认往年。南度龙章千古在，西来象法一灯悬。登临不见怀人处，回首孤云思惘然。
田园,孤独#怨恨#思念,路旁见村女口占,溪边有女浣新纱，一笑相逢语不哗。蓬鬓乱涂龙舌草，竹钗横插马蹄花。使君有妇原无羡，夫婿多情各自誇。到老不知离别苦，怜渠何幸嫁农家。
思乡,哀伤#愁绪#想家,次二十一兄（季此）九日韵（一作晁说之诗）,清秋九日至，晚菊两三开。愁把他乡酒，思登故国台。赐怀朝士宠，诗想从臣才。向晚能无泪，飘飘雁影来。
怀人,想家#思念,江楼对月怀郑汝推,霜枫摇落早猿啼，愁对澄江送夕晖。明月楼寒人不见，相思千里楚云飞。
怀人,哀伤#惊讶,次李本存端午见寄韵二首 其一,功名惊世久无图，泉石膏肓癖在吾。满眼干戈方烂漫，绕园兰艾亦荒芜。蒲觞未饮心先醉，松径长吟兴不孤。赖有故人知我意，肯同阮籍哭穷途。
田园,哀伤#怨恨,题钱德钧水村隐居图（事详本传）,清溪抱村流，茅屋荫疏柳。天秋雁行远，山翠当户牖。罢钓者谁子，延缘来渡口。野情固超逸，图画传不朽。何当从之游，扁舟落吾手。
怀人,想家#思念,山阳寄陈月观,匆匆分手向天涯，便忆高斋聚首时。绕榻图书春睡醒，一灯风雨夜谈迟。幽州此去三千里，行客当归六月期。窗枕那堪秋思澹，瀹茶细与说相思。
思乡,愁绪#恐惧#想家,和邓慎思未试即事杂书率用秋日同文馆为首句三首 其一,树乾风索索，霜叶到书闱。枝并鹪鹩宿，床吟蟋蟀归。幽人知坦履，游子念缝衣。暗喜还家近，承颜慰久违。
思乡,哀伤#愁绪#想家,古诗 其一,合浦产明珠，澧泽茁芳草。褰裳欲采之，将以遗所好。所好隔天涯，戚戚伤怀抱。岁寒雨雪多，游子悲远道。思君重踌躇，一夜令人老。
思乡,孤独#想家,族祖按察公署中泠然亭小饮 其一,暂作南州客，招携在绿池。乡心钟度晚，官阁雨来迟。静理风尘得，孤怀骨肉知。浓阴终日语，却似在家时。
思乡,流泪#想家,新年作（一作宋之问诗）,乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。
思乡#山水,哀伤#想家,登柳州峨山,荒山秋日午，独上意悠悠。如何望乡处，西北是融州。
思乡,孤独#失意#想家,晚泊江口令小舟汲江心水烹叶玙云谷碎冰散步岸浒顾望踌躇飘然有物外趣因成小诗云,不到钟山二十年，江边独立思茫然。故园如梦南归客，明日好风东去船。白鹭一双轻照水，青鸦万点远漫天。何须痛饮排孤闷，一酌清甘胜酒泉。
战争,失意#想家,其二,筹边终日倚危楼，此错如何铸六州。贾谊文章真可哭，杜陵戎马易生愁。虎头都护心空壮，猿臂将军老不侯。见说天山已飞雪，谁从中夜晃兜鍪。
思乡,愁绪#想家,老耳聋聩乙酉岁绝不闻鹃啼,湖海漂流岁月长，每闻杜宇辄思乡。如今耳与声尘绝，啼杀吾心也不伤。
思乡,孤独#想家,大慧禅塔,村鸡三唱罢，开户尚茫茫。烟猎黄沙曲，云蹲白石冈。钟声流断壑，山色到初阳。何事东西客，冲寒别故乡。
思乡,愁绪#想家,其三,胡尘千里杂蛮烟，大将功成控绮筵。游子独能依乐土，愧无文采勒燕然。
思乡,失意#想家,寄胡九韶,去家已十日，作客无尽期。悟道达浮生，浩荡随所之。荣枯藐毫忽，得失轻铢锱。闻味圣贤道，谩吟今古诗。胜境多独得，佳兴良自知。寄言故乡友，身心善矜持。
思乡,哀伤#想家,凤翔阻雨兼闻寇未靖拨闷,万里归程两月过，淹留羁旅竟如何。故乡望处惊烽火，远道愁时赋蓼莪。秦岭北来山碍日，河阳南下水增波。竹林向晚鸣鸠急，明日雨声应更多。
思乡,愁绪#想家,怨,江石如龟甲，隐隐浮明沙。不障东之水，偏惊游子查。游子去乡国，长风吹断霞。断霞只在天，游子去无涯。泠泠秋已老，飘荡未还家。
思乡,哀伤#愁绪#想家,东门行,远客恶离曲，孽雁恶弦声。弦声落雁翼，离曲伤客情。客行万里远，去去何时返。鞍马?跋劳，宛宛白日晚。居人掩闺卧，仆夫中夜饭。河冰不弭渴，絺绤不禦寒。丝竹满坐欢，不解游子颜。游子在他乡，哀歌空自长。
战争,愤怒#恐惧#惊讶,其四,月满胡天杀气凝，建牙吹角汉家营。五陵霜露松楸近，千里风尘辇毂惊。累日未传青海箭，何人为扫黑山兵。朱门金穴笙歌沸，野哭那闻动地声。
思乡,哀伤#愁绪#想家,其二,槐市秋飙急，兰舟越水长。桥门经术就，京国姓名香。业衍箕裘裔，心悬燕喜堂。春池归梦草，何似滞他乡。
思乡,愁绪#想家,春草,处处碧萋萋，平原带日西。堪随游子路，远入鹧鸪啼。金谷园应没，夫差国已迷。欲寻兰蕙径，荒秽满汀畦。
思乡,哀伤#愁绪#想家,怀家雪峰,他乡苦忆病维摩，皂帽藜床岁月过。春到竹林无酒伴，悲来土室只高歌。柴桑甲子同元亮，笔冢风流继永和。谁共扁舟横铁笛，沧江闲理钓鱼蓑。
思乡,孤独#想家,夜泊海珠寺,野寺钟声接五羊，扁舟晚泊近僧堂。天空海阔孤鸿夜，烟暝猿啼几树霜。渔火乍明山月坠，征旗低拂海云长。飘蓬岁晚犹为客，何事天涯望故乡。
战争,哀伤#想家,车遥遥,征夫将早适，起拂车上霜。澹月残星白，遥思路正长。驱车出门远，少妇肠空断。不见车上人，但聆铎声转。铎声去悠悠，闻道戍凉州。不识凉州路，空怀万里愁。愁来不能禦，魂逐车轮去。愿作石尤风，吹折车前树。
思乡,想家#思念,南陌梅花诗示张守道守道见和复用前韵,春寒茅屋晨兴迟，起来倩人为折枝。缅怀骚客赋兰菊，盖喻忠信期君知。圣贤垂训恶无礼，东家不敢钻穴窥。早梅香好动诗兴，已恐落英嗟后时。故园桃李委尘土，怨调曾托长相思。小儿虮虱满黄发，何处乱山寻玉卮。
思乡,哀伤#流泪#想家,其二,秋山摇落秋夜长，皋兰寂寞被凝霜。中夜起视明月光，蟪蛄蟋蟀鸣我房。良人远游在他方，道路一望阻且长。闻君有期归故乡，为君旭日修新妆。锵锵佩环曳鸣珰，盈盈移步来中堂。望君不见心彷徨，不觉泪下沾衣裳。忽见云间双凤凰，长天万里同飞翔。安得羽翼同颉颃，延颈悲鸣到君傍。
思乡,愁绪#想家,为刘廷器题松竹二图 其一,荒烟满地凝稠绿，一片秋声振浮玉。苍梧云重泣湘灵，翠袖天寒倚空谷。西林三径闭松关，江潭游子何时还。凤凰来仪九功叙，伶伦老去邹生閒。
思乡,哀伤#想家,中秋明日重会吴鼎仪宅分得光字,昨已中秋过，如何更举觞。谩劳频会合，未许太疏狂。宦路怜同宦，乡心感异乡。明年今夜月，谁复共清光。
思乡,哀伤#愁绪#想家,旅舍读壁间诗和者四人皆以重阳为感何此时独多客游耶余过此于重阳亦近矣漫书二绝和之后之大夫君子亦将有感于斯言 其一,山村寥寂近重阳，挑逗诗肠与酒肠。采菊盈襜旋弃掷，不因踪迹在他乡。
怀人,惊讶#想家,寄故园久要晦峰,客路风沙几转忙，长髯凋折短髯苍。将来好事还多少，过去浮生已半强。竽食自矜彤管秃，酒酣犹梦白莲香。知君也有相思意，明月天南海北长。
怀人,哀伤#思念,新秋微雨入夜月光皎然有怀兰仙母女,远树蝉响寂，一雨生微凉。美人隔秋水，共此明月光。月光空复明，相思苦难已。听尽漏声长，悄然立花底。
送别,哀伤#想家,送胡象落第归王屋别业,看君尚少年，不第莫悽然。可即疲献赋，山村归种田。野花迎短褐，河柳拂长鞭。置酒聊相送，青门一醉眠。
思乡,想家#思念,其三 秋,故园秋雨后，足迹遍溪山。月入芦花冷，风磨柳叶残。群乌乱木末，独雁咽云端。此景堪谁遣，村醪味带酸。
田园,哀伤#怨恨,虞文学村居,行尽沙村路，林塘得隐居。竹光琴席上，莲气酒杯馀。露重时闻鹤，风平或见鱼。会当明月夜，相与步前除。
怀人,想家#思念,寄典徽二儿恩拔入成均寓馆甥计部署兼怀之,一片寒毡宦况穷，天涯萍梗各西东。雁鸿竞爽青云外，冰玉相思粉署中。六代繁华皆掣电，千秋事业可乘风。怜予双鬓霜催入，欲逐淮南桂树丛。
思乡,愁绪#想家,其八十五 哭仆,愧我无才累汝亡，兼贻同难断愁肠。英魂且莫离余侧，生死相将归故乡。
思乡,哀伤#孤独#想家,其十九,仲秋凉气肃，呖呖雁南度。北斗倚阑干，气运凄以暮。悲来抚长剑，浩歌起庭户。一为远方客，永别亲与故。频夜梦室家，展转忽已寤。念欲还故乡，按辔遵广路。悠悠大河水，一苇安可渡。
思乡,愁绪#想家,其四 沛中有感,一区汤沐曾无邑，千古歌风尚有台。泗水不知亭已改，砀云犹与客俱来。孤城落日河流急，远戍霜催雁影回。游子不忘丰沛意，至今偏动故乡哀。
送别,怨恨#想家,送最澄上人还日本国,万里求文教，王春怆别离。未传不住相，归集祖行诗。举笔论蕃意，焚香问汉仪。莫言沧海阔，杯度自应知。
思乡,哀伤#想家,遣怀四首 其一,故园独此念残春，无奈忧危此一身。莫怪片言千百死，从来蹇蹇属王臣。
思乡,哀伤#愁绪#想家,其四,三年不见郎，万里梦他乡。江水直到海，寸心如许长。
怀人,失意#思念,季冬朔旦汝德周学二秀才过访病禁饮不能留别去怅然竟日烛下得句明日寄之,相思旬日忽相逢，不是忙中是病中。玉麈漫誇谈柄在，朱颜应笑酒杯空。怜君济济冲霄鹄，顾我垂垂失路鸿。吾道若行千载合，不须重叹马牛风。
思乡,哀伤#愁绪#想家,赵子昂仿张僧繇,松影参差俯急湍，悠悠斜日下西川。舟师欲渡频回首，游子经年怯袂寒。
思乡,哀伤#愁绪#孤独#流泪#想家,宿高密,长涂跋且涉，征车驰复息。晓旦发东胶，落景次高密。城居不几户，驿舍仅容膝。仆马立空旷，徒侣话曛黑。客情既牢落，世议复纷惑。前险虽幸过，后艰方未测。骨肉在远道，亲朋皆异域。纵云当别家，胡乃轻去国。明朝望乡处，呜咽泪沾臆。
思乡,哀伤#愁绪#想家,其二,大海难从一苇航，粤闽迢递隔他乡。漂零似我甘留滞，疏逖凭谁识茂良。十载游从堪记忆，几年兵眚益荒凉。青山白石元无恙，不得同君共举觞。
思乡,愁绪#恐惧#想家,早发吕瑰宿合桥驿（十二日　是日老母寿诞感怀）,慈闱寿诞值嘉辰，游子南交万里身。过眼莺花长路感，留人歌吹满堂春。膝前綵戏能忘远，天上鸿恩甫及申。无计奋飞空刺促，迢迢归梦舞衣新。
思乡,孤独#想家,端午日与罗念庵登郡楼,佳晨五月逢端午，与客攀跻上郡楼。西去群山龙欲走，东来诸水海常流。登临巳爱真吾土，骋望还能销客忧。北首长安瞻咫尺，浮云隔断渺予愁。
怀人,哀伤#恐惧,寄答边选拔赵珍二首① 其一,邂逅相逢棘院时，愁怀未罄十年思。忽惊投笔仓皇去，欲悔谋尊缱绻迟。云树正牵羁客梦，雁鸿遥寄故人诗。开缄读罢真堪泪，知我如君更有谁。
思乡,愁绪#想家,其六,饱食无一事，一日复一夕。倚门望圆穹，白云在空碧。来鸿与去燕，岁晚各有适。英英黄金花，粲粲好颜色。采撷贵及时，霜露巳盈积。掩门还独坐，浩然怀往昔。惟有故乡梦，可以慰岑寂。
思乡,哀伤#愁绪#怨恨#想家,天目山僧隐居,卜居就穷崖，几席净如泛。三池更幽绝，澄澈皆可鉴。深处有蟠蛟，游子不敢瞰。独向月明时，临流学清梵。
思乡,哀伤#想家,挽秀才黄卓母,忽听传凶问，慈亲隔九原。凄凉万里恨，未报百年恩。客路经寒雪，云山望故园。临岐一相送，悲恸不堪闻。
思乡,恐惧#惊讶#想家,重至秀山售屋将归十首 其一,无复黄金带，空馀白雪须。满城惊再至，一马与同癯。意广轻馀子，时难老腐儒。故园犹可灌，终不叹穷途。
思乡,愁绪#恐惧#想家,咏怀,凛凛岩下风，槭槭涧边树。惨惨游子颜，萋萋芳草渡。暧暧远村影，黯黯夕阳暮。昔为贵公子，今日怨行路。路长不可极，人生如朝露。
怀人,失意#思念,寄古起之,别后已三月，高怀近若何。绝怜过雁少，因负寄书多。夜梦惊梁月，春愁动剑歌。相思几惆怅，云树郁山河。
思乡,哀伤#愁绪#想家,春晚,春老他乡奈老何，可人红紫渐无多。閒来绿柳坡头路，记得流莺第一歌。
思乡,哀伤#想家,附北信后作一绝句,故乡谁道似天涯，旅思茫茫未有家。转忆王城三月尾，两株如雪压栏花。
思乡,孤独#想家,九日偶成呈彦举,高阳今日是重阳，与客凭高送一觞。白首相逢俱老大，黄花随地看芬芳。故园三径都荒了，目断晴空归路渺。人生暮景更天涯，眼中愁绪知多少。寒风萧萧吹我衣，酒阑莫遣帽檐攲。我歌老圃秋容句，君诵渊明归去辞。我歌君和日欲夕，我醉君扶君须力。明年此会还相忆，江东暮云千里隔。
思乡#咏物,孤独#想家,菊花,几年京洛客，不对故园花。今日重阳酒，还过处士家。娟娟霜蕊静，袅袅露枝斜。自爱贞心苦，含香阅岁华。
怀古,哀伤#想家,苏武牧羊图为刘阁老祐之,子卿重远使，武皇侈边功。如何常胜徒，窃搆单于中。身拘志弗移，抱节甘长终。牧羝岂望乳，聊以安其穷。迢迢北海上，终见南飞鸿。廿年归绝域，千古怜孤忠。麒麟耿遗像，丹青照旻穹。翻嗟茂陵树，落日生悲风。
怀古,流泪#想家,凌风楼怀古①,依旧危城隐雾中，丽谯残榜署凌风。逃亡君相成行国，破碎河山失故宫。地似西台宜痛哭，客归南峤怆孤忠。欲移卦竹栽千本，遍洒天涯血泪红。
思乡,愁绪#想家,楚江舟中,杨柳飞花日，行人发武昌。君门犹万里，春雁极三湘。竞夜风雷动，沿流楚火长。江村好烟竹，潮落倍思乡。
思乡,哀伤#想家,清明,弹指光阴百六时，故乡景物转凄其。碧桃影里停游骑，红杏村中认酒旗。细雨楼台飞燕子，春风帘幕啭莺儿。不知此日关门柳，羌笛声中馀几枝。
思乡,失意#想家,秋怀,落木西风白雁飞，阿谁中夜泣牛衣。栖迟泉石无身累，怅望乡关有梦归。痛饮不妨人共醉，閒情应与世相违。灯前莫舞冯驩剑，极目天涯已夕晖。
怀人,恐惧#思念,阴平题壁有怀郑倬太原二绝句 其一,无地相思寄故人，天西绳雁隔汾云。柳边客梦轻于絮，昨夜东风吹傍君。
思乡,哀伤#愁绪#想家,病中忆坦夫兄,共脱壬辰乱，他乡见愈亲。论才唯有子，知己更无人。避世相看老，通家未拟贫。竹林平日约，早晚得为邻。
思乡,愁绪#想家,其二,岐路春深花满山，东风游子束书还。到家綵服娱亲后，好向閒中读订顽。
咏物,哀伤#想家,雁,楚岸花晴塞柳衰，年年南北去来期。江城日暮见飞处，旅馆月明闻过时。万里风霜休更恨，满川烟草且须疑。洞庭云水潇湘雨，好把寒更一一知。
思乡,恐惧#想家,其三,老去居然懒出门，故乡零落暗消魂。岁寒道义唯松竹，伴我东溪沙水村。
悼亡,恐惧#惊讶#想家,哭伯兄萨堂四首 其一,一战惊西域，兜鍪旧将门。毁家万金尽，报国寸心存。海上归苏武，昭关出伍员。馀生满腔血，犹得洒中原。
怀人#田园,想家#思念,小寒食西村作却忆秀兄,寒食孤村路，微风野岸花。行吟望春水，夜雨宿山家。云气浮高树，滩声落远沙。相思芳草外，回首即天涯。
思乡,哀伤#愁绪#想家,其二,阮氏长留啸，钟期复鼓琴。高台垂晚日，野寺间秋砧。离黍他乡泪，飞鸿国士心。抚弦萦伫久，袛为少知音。
思乡,哀伤#愁绪#恐惧#想家,对月,碧天如洗月皎皎，九陌行人迹如埽。游子天涯正寂寥，阶下草虫啼不了。凉风吹月夜将阑，年年相见在长安。笛中欲和关山曲，却恐他乡白雪寒。
思乡,哀伤#愁绪#想家,其二,寂历东风草尽生，绿阴啼鸟过清明。江山望眼他乡美，雨露怀思我辈情。身老不堪春去速，名虚底用晚来成。才难自古人兴叹，一将贤于万里城。
思乡,失意#想家,其二,清晨送远人，弭驾北城隈。北城一何脩，前临古时台。俛仰故乡域，一如平生怀。季冬严风发，积雪皑皑皑。念子徂远路，郁结不能开。中林寒卉寂，树木何摧颓。安得春华敷，采掇以相贻。
思乡,流泪#想家,秋日偶书,风云霄汉滥齐竽，四十行藏漫守株。官舍酒醒黄菊梦，乡心天远白鸿书。沾衣尘土如相觅，触物舟航自不虚。势利满前消未得，欲招山鬼共揶揄。
战争#思乡,想家,其三,倚剑白日暮，望乡登戍楼。北风吹羌笛，此夜关山愁。回首不无意，滹河空自流。
悼亡,愤怒#哀伤#愁绪,哭少子治,患难归来始自怜，悲伤何事又相煎。一经赖尔传先业，二竖婴人殒少年。遗卷不堪寻旧墨，荒冈忍复见新阡。伤心问寝寒斋夜，鸿雁行中讶失联。
山水,哀伤#恐惧,望越中山,牵路晴明不惮难，船头时见越州山。前程信有自然妙，莫把天心当等閒。
思乡,哀伤#想家,春尽日登北山玉皇阁,空山纡曲叩岩扉，杰阁岧峣俯翠微。独鸟风前横晚色，乱帆江上带斜晖。自伤信美非吾土，谁道登临可当归。旅食不堪春又尽，乡关愁见白云飞。
山水,哀伤#想家,登马退山望邕州次静峰韵,初夏来登千仞峰，身同飞鸟思无穷。五花墩树归江上，百雉城楼表粤中。古戍岚烟浮近郭，夕阳萧鼓动悲风。望仙山下草空绿，不是仙人纡玉葱。
悼亡,哀伤#流泪,哭翟尚书,哭罢浦周已二年，悲怀今日复潸然。两行出自中心泪，一洒尚书柩板前。
思乡,孤独#想家,其二,窈窕文溪近武山，年年春早玉葩繁。南平进士北京客，常对新图忆故园。
思乡,哀伤#愁绪#孤独#想家,南行舟中 其一,匡山望不极，天外一孤舟。此路无知己，他乡笑旧游。自怀三岁字，谁念百花洲。不是梁江总，何须羡黑头。
思乡,愁绪#想家,赠凌子,有客问予青鹭洲，当年遇汝芜城秋。一尊楼阁短箫发，十里芙蓉片月留。别后素书不肯寄，袖中白璧何所投。明朝江路叹游子，莫遣霜华盈敝裘。
思乡,哀伤#愁绪#想家,客怀,杜宇声残客兴频，柳花飞絮满江滨。可怜波底蛾眉月，犹照他乡梦里人。
思乡,哀伤#愁绪#失意#想家,秋望,云阴惨澹柳阴稀，游子天涯一望时。风闪雁行疏又密，地回江势急还迟。荣枯物理终难测，贵贱人生自不知。未达谁能多叹息，尘埃争损得男儿。
思乡,愁绪#想家,六月三日泛舟,六月三日好天气，清江转柁雨晴初。树头云敛出红日，石脚水生跳白鱼。何处老翁还独钓，可怜游子未安居。野王堆前三女窦，得意唱歌随所如。
怀人,愁绪#思念,吴明可寄诗次韵为答,两地相望百舍强，相思空结九回肠。君家沧海宾初日，我戍衡山俯夕阳。情话何当倾肺腑，倦游聊复信行藏。求田问舍真长策，捧檄荣亲道更光。
思乡,哀伤#愁绪#想家,冬月,冬月今宵满，他乡此夜情。城高初影堞，楼静故当楹。雾濯寒辉苦，风吹夕晕生。捲帘愁不寐，庭树宿鸦惊。
思乡,哀伤#想家,过兴龙店,行来柳外又沙间，坐上篮舆饱看山。国语乍翻牛录堡，乡心重过马家湾。艰难草昧开王业，冷落城闉叩故关。气象万千长郁郁，小臣翘首望孱颜。
怀人,孤独#失意#思念,寄友人,当代知音少，相思在此身。一分南北路，长问往来人。是处应为客，何门许扫尘。凭书正惆怅，蜀魄数声新。
思乡,哀伤#想家,其二,风波世路信多艰，千里羁危未得还。慈母倚门垂白发，故园回首隔青山。交游半达云霄上，弟妹相亲梦寐间。寂莫空斋谁顾问，只将诗句慰愁颜。
怀人,想家#思念,寄吴宜之,罨画溪头老诗伯，夜榜仙槎郁林石。要令南斗避文星，却归北辰捧天极。顷逢桂江双鲤鱼，殷勤两寄尺素书。山长水远到不到，未必韦郎迹也疏。书中只有相思字，更及融州一寒士。泮水曾参冷似冰，等待春风放桃李。
思乡,愁绪#想家,龙窝驿（一名双沟）,远道悲游子，春光满驿亭。幽花背岩发，芳草上洲青。帆影连银海，山形列翠屏。何如张博望，光动女牛星。
思乡,流泪#想家,寄江上故人 其一,高城一啸抚刀环，客泪挥残夜雨潸。万派云涛接巫峡，十年心事负名山。湘边鼓瑟峰初出，江上怀人梦乍还。却记故园相过日，读书门对落花关。
思乡,哀伤#想家,吏部孙主事龙津清晓图,悠悠龙津水，远自庐峰来。蜿蜒走溪壑，势与山俱回。麓断众山尽，忽看天镜空。澄波湛寒月，万景涵鸿濛。此时得真赏，如游元化初。振策起沙鸟，数里见潭鱼。微风林下来，吹动浮云影。灵气袭兰襟，洒然异人境。朅来京国游，岁月随奔川。几回故乡梦，飞落闽南天。举首不可见，思之空留情。寄声谢鸥鹭，愧负沧洲盟。
思乡,哀伤#想家,琴罢歌邵子诗,羁思乡心近若何，吾伊声罢听云和。美兹明月清风夜，细唱阳春白雪歌。
思乡,哀伤#愁绪#想家,其十,浪迹成何事，归心日夜增。年光催爆竹，春色入孤灯。世态秪如此，他乡未可凭。明朝人献岁，南望意飞腾。
送别,流泪#失意#想家,赠别徐侃,一自离乡国，十年在咸秦。泣尽卞和血，不逢一故人。今日旧友别，羞此漂泊身。离情吟诗处，麻衣掩泪频。泪别各分袂，且及来年春。
思乡,愁绪#想家,陟屺卷,一官监牧久辞家，客里思亲鬓欲华。游子寸心忧已切，故乡千里路犹赊。白云天际孤飞处，萱草堂前几度花。昼锦何时归养日，寿觞潋滟泛流霞。
思乡#怀人,想家#思念,七夕有怀刘世亨,海城吴叶堕新秋，露坐中庭夜色幽。微月遥随银汉转，清樽不共故人游。曾闻玉殿传灯火，更想瑶台望斗牛。千里相思应未寝，故园南望益离忧。
思乡,孤独#想家,其四,馀生甚穷独，四海谁与娱。故乡道脩阻，宛在太末墟。向来亲仁意，正拟城南居。乌衣丈人行，玉树珊瑚株。所冀邻里间，徜徉从所如。如何漳滨卧，使我恨有馀。会当悟杯蛇，灵府静以虚。且复陪杖屦，敢言通有无。
闺怨,哀伤#怨恨,闺怨,飞光冲烟露花湿，芳丛委艳低如泣。闲房窈鴥閟娇春，蓦地香风愁得入。缫丝百箔经时断，縠幔长垂昼不倦。镜台钗匣生尘埃，二十四番吹未半。蘼芜遮地柳著黄，津头沙暖梦鸳鸯。可堪更问关山月，越水秦城双断肠。
思乡,喜悦#想家,其五 庐山,庐阜山阳几胜游，朅来重为虎溪留。千寻瀑布云霞冷，九派江流日月浮。白鹿盘盘高洞晓，黄花采采故园秋。东南更有名蓝在，莫道诸方讯已周。
咏物,愁绪#流泪#想家,咏月,清切空阶月，相依欲二更。寂喧非一致，千秋同此明。萧萧庭中女，俯仰触中情。对此令人远，况乃兼秋声。浅深各有感，今昔宁无惊。秋在孤吟外，愁从何处生。人生有代谢，万物有衰荣。茫茫乾坤里，相积为愁城。欲挽西江水，一洗万古情。虚窗来素影，清泪落寒檠。
思乡,哀伤#愁绪#想家,六月初二恭逢先慈忌日，趋拜墓田,涕涟老泪坠斜阳，犹记当年此筑场。忾慨幽冥成异路，迟留岁月况他乡！千年华表悲归鹤，一亩荒丘哭跪羊。我愧不如欧九笔，陇阡墓表有文章！
思乡,哀伤#愁绪#想家,其四,莫道他乡胜故乡，思归一日九回肠。元宵忽共乡人语，为写新诗寄上庠。
思乡,愁绪#想家,夔州简卢朝言,巴东山高水如注，游子东行傍归路。五月江平滟滪堆，咫尺瞿塘谁敢渡。峡里云霞日日新，伏龙跃马巳成尘。清歌长啸风流在，且醉夔阳竹叶春。
思乡,愁绪#想家,题罗次说竹岩摘藁,游子西南来，出门道何悠。文章会有用，意气轻身谋。纷纷食粱肉，藜藿当其忧。君看百川水，何处不东流。
思乡#怀人,哀伤#愁绪#想家#思念,次韵刘景明寄诗求近作,道边垂柳绿阴阴，马上携书阅古今。陋巷岂无人载酒，他乡谁是子知音。鲲鹏未化风云外，江海相思岁月深。远寄雕章觅新句，穷愁唯有苦寒吟。
思乡,愁绪#想家,过天柱峰,天柱峰前望故乡，西风淅淅鬓苍苍。愁肠暗为慈亲断，谁道青山是剑铓。
战争,愤怒#想家,其二,秋日出都门，言寻西山道。试登最高峰，放眼观浩浩。天风飘塞鸿，荒原衰白草。日暮起层阴，落叶随风扫。烟云荡长空，野水枯行潦。蓟丘古战场，杀气飞霜早。草昧窃英雄，妄意窥大宝。千秋几斗争，士卒涂肝脑。白骨幽黄沙，扑面伤怀抱。倚杖独徘徊，漫忆渭滨老。百世树奇功，长往终难保。何似赤松游，飘然归绝峤。
思乡,哀伤#愁绪#失意#想家,旅夜,霜清月白酒初醒，呜咽悲笳调凤城。纱静老梅横瘦影，庭空疏竹送寒声。羁愁多病头应白，王事关心梦不清。辗转残更眠未得，宦情争似故乡情。
思乡,哀伤#愁绪#想家,有所伤,贫贱迫驱人，出门践严霜。恶风吹广陌，游子不归乡。寒鸟鸣北林，饥乌立东墙。彼亦寒无衣，彼亦饥无粮。一身不自保，寡妇泣空房。银屋开绮筵，玉壶盛酒浆。列席难具陈，盘中荐河鲂。嘉宾燕高会，长歌激清商。不知死者苦，但言生者康。死者竟何人，嗟嗟良可伤。
思乡,哀伤#怨恨#想家,其二,屈指重阳近，登临兴不虚。曾经沧海远，转与故园疏。唐代寻陈迹，江乡忆隐居。何如下帷读，典籍恣佃渔。
思乡,哀伤#流泪#怨恨#想家,遣怀书寄诸愚仪倞攒,懒看镜里发如丝，病起庭前觉事非。满地绿阴芳草遍，一帘红雨落花飞。閒来却笑材无补，别久仍嫌信到稀。政尔望乡心切处，杜鹃唤道不如归。
思乡,失意#想家,九月一日登弥勒阁,旅病经秋愧玉簪，强登楼阁帝城阴。云高白雁边声急，露冷黄花岁色侵。燕甸南来平野阔，秦天西去大河深。凭轩极目怀吾土，日暮栖迟动越吟。
思乡,愁绪#想家,其二,频年作客挈行装，人为贫驱走四方。路出南昌多胜迹，主依东道况同乡。浣花身世三秋感，骑省年华两鬓苍。还祝萱堂长健饭，漫怜游子困风霜。
思乡,孤独#想家,大风雪投宿赤城卢氏楼,朔雪边风吹岁昏，赤城今去宿谁村。孤城自照烟霞色，独夜难招土木魂。短世客星真落落，高楼宾榻亦言言。天涯儿女催归思，胜子椒花非故园。
闺怨,孤独#怨恨,闺梦 其一,烧残银烛绣房深，帘外春寒入翠衾。梦里不知离别后，笑援双带结同心。
思乡,流泪#恐惧#想家,秋日怀弟,生涯怜汝自樵苏，时序惊心尚道途。别后几年儿女大，望中千里弟兄孤。秋天落木愁多少，夜雨残灯梦有无。遥想故园挥涕泪，况闻寒雁下江湖。
送别,哀伤#思念,三年别,悠悠一别已三年，相望相思明月天。肠断青天望明月，别来三十六回圆。
思乡,失意#想家,其二,一掷江门旧钓蓑，春风回首惜蹉跎。镜中青鬓年来少，衣上缁尘日以多。往事翻惭渔父问，新愁聊傍酒人过。沧洲忽有双鱼至，一夜乡心绕薜萝。
思乡,愁绪#想家,雨霁峥庐楼坐寓兴 其一,雨歇楼台旧，峰邀岚雾明。矮松滋石气，丛竹写春声。沸野蛙成国，安窠鹊列营。滴残游子泪，誓墓数平生。
思乡,愁绪#想家,书毛有章园亭,爱此园林好，重来花木滋。游人醉不去，幽鸟语无时。烟郭连芳草，春湖泛渌池。松篁非俗韵，游子漫相期。
思乡,哀伤#愁绪#想家,莫春柬林咨伯太史 其一,帝里春将莫，他乡客独颦。风尘双短剑，天地一畸人。不惜黄金尽，空馀白首新。应怜扫门者，早为报平津。
思乡,孤独#想家,其二,贫士易为德，穷途难报恩。将予片言赠，拟作千金论。逐客惊新诏，归人怯故园。唯应五噫客，偃蹇伯通门。
战争,愤怒#想家,作雪未成自湖中归寒甚饮酒作短歌,黑云垂到地，飞霰如细砾。我从湖上归，散发醉吹笛。少年志功名，目视无坚敌。惨淡古战场，往往身所历。宁知事大缪，白首犹寂寂。凄凉武侯表，零落陈琳檄。报主知何时，誓死空愤激。天高白日远，有泪无处滴。
战争,哀伤#愁绪#想家,送康元龙之灵武二首 其一,贺兰山下战尘收，君去征途正值秋。落日故关秦上郡，断烟残垒汉灵州。胡儿射猎经河北，壮士吹笳怨陇头。城窟莫教频饮马，水声呜咽动乡愁。
战争#思乡,哀伤#想家,其二,马革旌怀意在斯，?将忠烈矢王师。边关露冷寒笳断，昔岭云深落月迟。望帝鸣鹃犹饮泣，浣花溪水尚含悲。故园雨雪嗟杨柳，镇日征还未有期。
思乡,恐惧#惊讶,隆平对月,山拱唐陵旧，城荒屋半倾。衣疑今日薄，月是故乡明。波净蟾含彩，光寒鹊乱惊。瞻云行役客，对尔若为情。
思乡,哀伤#想家,赠温州周生才甫,籍甚诗篇美，飘然步屧过。停杯顾误曲，弹铗出悲歌。客礼龙门重，乡心雁荡多。永嘉风物好，其奈壮游何。
思乡,怨恨#想家,济宁夜泊,呜呜画角语城头，暝色苍茫倚舵楼。古戍烟生人巳散，长河月落水空流。异邦信美非吾土，他日重来是旧游。千里乡心孤枕上，可能今夜梦刀州。
思乡,哀伤#愁绪#孤独#想家,胡笳第十九拍,去年骨肉悲□□。不似今年苦为客。失土翻□落水瓶，归蕃永作投河石。他乡人物稀相识。独有夫君沉怜惜。岁暮态情生百端，不觉愁牵加一拍。
思乡,愁绪#想家,出石壁,倚空山崭岩，平地石龃龉。脩途绕危磴，千里无寸土。山高不见日，雾重自成雨。入壁天始明，出壁日过午。青苍断崖谷，开豁见天宇。稻田棋局方，梯山种禾黍。道傍两三家，稍稍闻笑语。始知在人寰，邂逅得徒旅。倦仆饥欲啼，游子欢自许。携孥老一廛，白发无处所。何当把春犁，望月耕陇亩。闭门了残年，危磴不复取。
思乡,愁绪#想家,蜀中,游子去游多不归，春风酒味胜馀时。闲来却伴巴儿醉，豆蔻花边唱竹枝。
思乡,孤独#想家,立春,野馆依寒渚，愁吟且未回。春从今日到，花在故园开。白雪裁仙调，青云捧御台。阳和不负客，偏入掌中杯。
思乡,孤独#想家,次韵李宾之闻谢鸣治自南京归得遗腹孙,乞身上章疏，挥手返故园。依依赤城路，望见非里门。恐负无后罪，行谋及诸昆。邓攸亦偶尔，天道初无言。呱呱者谁泣，无子乃有孙。父兮今何人，敢任顾复恩。幸哉北山梓，延绵此孤根。遂令台南族，宗祀宛犹存。故人闻远信，喜剧向予论。感叹至终夕，未觉词语烦。
田园,恐惧#惊讶#想家,山村人暮归,点点残鸦过，孤村带落晖。篱边闻犬吠，山下有人归。远岫连芳坞，长林绕翠微。云深认茅屋，风细飏征衣。樵唱同寻径，猿惊为扣扉。夜深灯火下，儿女共依依。
思乡,愁绪#想家,其五,鸟飞暮知还，蚁微亦有藏。游子怅无托，故乡那得忘。轒辒岁横骛，生涯日凄凉。骨肉各窜匿，冢祠缺烝尝。万里一缄书，临风泪千行。垂白念汝兄，忧乐苦相望。安得附羽翮，奋飞同一觞。
思乡,愁绪#想家,其五,绣幕香帏隐日华，金鞍玉辔巧矜誇。深山雾雨貙生虎，大海波涛虺作蛇。朴樕有枝寒集鹊，梧桐无叶夜啼鸦。凉风袅袅吹游子，何处松楸是汝家。
思乡,流泪#想家,其二,茂陵消渴夜，汉圃倦游年。日月愁中惜，形骸病后怜。乡心时万折，客泪晚双悬。人老犹西蜀，春归向北燕。音书嗟白雁，岁序怪玄蝉。独抱无穷事，徘徊玉漏前。
田园,愁绪#恐惧#惊讶#想家,冬日闲居杂兴,枯叶下风林，沉沉广庭晏。众鸟还故栖，浮阴相与散。霜清野水明，天远连山断。愁云黯自销，猿啸惊还乱。独坐闭蓬茅，淹留节序换。
思乡,愁绪#想家,宿沈漂阳沙棠舟中,风回城阙夜闻笳，水转南桥万柳斜。忽见沙棠舟上月，却令游子怨离家。
思乡,哀伤#愁绪#孤独#怨恨#想家,怀中翰贲士,云山怅望伊人远，芳草飘摇游子情。六月梧桐将叶老，一生离别有秋声。乡园未信能长乐，旅馆何妨归不成。莫向他乡悲夜锦，由来富贵自当轻。
思乡,哀伤#愁绪#恐惧#想家,喜陆大景宣归河渚,征途几岁朅归来，庾信江南重可哀。春雨草连村市没，晓风花傍战场开。我思卖药仍无地，君定垂纶何处台？总是他乡成浪迹，故人相见且衔杯。
咏物,孤独#流泪#失意,牡丹,一自胡尘入汉关，十年伊洛路漫漫。青墩溪畔龙钟客，独立东风看牡丹。
思乡,哀伤#想家,其十一,穷冬盛阴气，白日西南微。征人常早寐，皎月照我扉。故乡千馀里，中夜起怀归。干星驾言迈，严霜裂裳衣。独行无俦匹，谁知渴与饥。穹庐多悲风，萧萧边草衰。身在天一隅，何得不徘徊。
山水,失意#想家,望南山别峰见树间烟出知有隐者,南山有别峰，石树相因依。兹晨偶流目，遥见青烟微。未知此林下，谁家掩荆扉。我亦欲一往，结茅纫槲衣。秋饭所种粟，春羹自生薇。今年四阅月，孤城闭贼围。当其薪粲绝，无翅何由飞。客谓郊关外，似觉事转非。岁俭剽夺急，村荒游徼稀。豺狼方磨牙，择人以自肥。市隐世态恶，岩栖心事违。四海岂不广，惆怅将焉归。
思乡,哀伤#愁绪#想家,元夕同张计部常比部张大行宴集,频年多道路，良会总他乡。百里星还聚，千金夜可长。灯花迎客笑，火树接邻光。愁病消强半，清歌复几觞。
怀人,哀伤#想家,怀子尚,满眼干戈行路难，故人千里驻征鞍。几劳终日驰魂梦，安得乘风插羽翰。水北山南春寂寂，天涯海角路漫漫。欲凭人寄新消息，手把梅枝仔细看。
山水,哀伤#想家,登银山铁壁寺,石磴藤萝漫不穷，但随钟磬得禅宫。芙蓉乍削三峰出，鸑鹫高盘一径通。立影孤峦低落日，看云万里御秋风。苍苍郁郁无萧瑟，塞上今兹草木空。
思乡,愁绪#想家,思亲亭,孤亭碧涧浔，长日此登临。每到看云处，都成忆母心。寿萱春自绿，慈竹夏多阴。不为閒瞻咏，惟歌游子吟。
思乡,愁绪#想家,和答钱宫声见怀,吴阊惜别雁书稀，春树春江雨色微。游子谁怜亲渐老，无家止有国堪依。青萍啸夜中原在，白日流空两鬓非。还忆长安同跃马，极边樵悴揽征衣。
思乡,哀伤#愁绪#流泪#想家,秋夜长,月明星稀河汉凉，高秋蟋蟀鸣洞房。愁人不寐独彷徨，披衣徐步出东厢。白露如玉兰委芳，感激涕泪纷纵横。为君含思思断肠，念君迢遥异他乡。欲往从之河无梁，夜长悠悠夜未央。援琴弹丝写哀伤，山川万里永相望，我独与尔为参商。
思乡,哀伤#想家,奉寄家兄,客里屠苏岁又周，诗成无使怅悠悠。春风偶得家山雁，漫托乡心达故丘。
思乡,愁绪#想家,舅氏过海相访感而有作,千里云帆破浪行，间关相访最多情。客踪此夕寒灯共，心事他年白水盟。分手倏经秋两度，纵谈不觉夜三更。读书未就思乡切，相约农村去耦耕。
思乡,愁绪#想家,大同作,饮马东连白道泉，桑乾西接紫河烟。何年代邸沦秋草，几处秦城出远天。事去英雄羞一剑，时来游侠喜三边。哀笳莫奏思乡曲，都尉台前月正圆。
思乡,哀伤#流泪,南州有赠,南州一相见，怅望此时心。春去落花尽，雨馀芳草深。当年同儤直，今日共閒吟。各有思乡泪，凄然满客襟。
思乡,愁绪#想家,重过京口,江北江南形胜地，忆伤游子少年心。波分杨柳愁边碧，月带蔷薇笑里阴。铁瓮只今虽料理，金山久已罢登临。寄声瘗鹤岩头字，莫厌龙蛇万里深。
思乡,哀伤#愁绪#孤独#想家,过高邮作,淮海路茫茫，扁舟出大荒。孤城三面水，寒日五湖霜。波漫官堤白，烟浮野戍黄。片帆何处客，千里傍他乡。
思乡,怨恨#想家,赋得边城角,边角两三枝，霜天陇上儿。望乡相并立，向月一时吹。战马头皆举，征人手尽垂。呜呜三奏罢，城上展旌旗。
思乡,哀伤#愁绪#想家,题元遗山诗集后 其一,庾信头颅雪满围，伤时伤事足歔欷。干戈扫荡留才子，禾黍丛残窜布衣。灯灺歌阑麈劫换，天荒地老梦华非。可怜醉杀长安酒，不抵思乡一涕挥。
怀古#怀人,愁绪,晚泊三山怀古兼寄历阳朋游（丙子四月赋）,三山春水拍江流，六代馀风扫地收。破国龙骧复安在，赋诗宣城难与酬。伤心远宦北宗老，满眼旧游南豫州。寄声好住数君子，一别相忘风马牛。
思乡,愁绪#想家,小楼春望,小楼十二曲阑杆，曲曲阑杆见远山。望尽夕阳芳草色，天涯游子几时还。
怀人,惊讶#失意,次韵苏晋翁见寄,不见梁王旧吹台，年来愁眼向谁开。求贤廊庙无虚日，报国涓尘自乏才。直指漫能迎櫑具，永怀宁敢咏金罍。相看鬓发霜千丈，自视文章水一杯。晚岁可怜神气索，故人犹寄好诗来。追还正始真堪喜，突过黄初岂易陪。婉娈也知能度曲，葡萄应已酿新醅。何时东阁容惊坐，一日那辞一百回。
战争,流泪#失意#想家,其二,我家世世山西士，二十期门从天子。始随骠骑破祁连，晚逐楼船下牂水。汉北雰雰飞雪暗，海中跕跕翔鸢坠。归来武库祭蚩尤，得从甘泉参豹尾。何意一朝兵后期，簿责侵诬属军吏。黄金纳赎为庶人，白首还家事田里。结发从军七十战，利镞金痍犹可记。龙钟虽入玉关门，止呵还遇灞陵尉。不及金张藉旧勋，七叶华貂长富贵。
战争#思乡,想家,与诸将登大甑山作,乱后江山但夕阳，边尘千里接荆襄。三军岁暮归无日，一夕天寒卧有霜。白草不堪多战骨，黄云何处少沙场。深闺梦里人谁在，咫尺龙堆是故乡。
思乡,愁绪#失意#想家,听雨,骨月辞来久，天涯各一方。客边难听雨，枕上易思乡。多病惊寒早，无眠觉夜长。明朝如览镜，知自鬓添霜。
战争,哀伤#孤独#想家,望归吟,塞云一抹平如截，塞草离离卧榆叶。长城窟深战骨寒，万古牛羊饮冤血。少年锦带佩吴钩，独骑匹马觅封侯。去时只道从军乐，不道关山空白头。北风吹沙杂飞雪，弓弦有声冻欲折。寒衣昨夜洛阳来，肠断空闺捣秋月。年年岁岁望还家，此日归期转未涯。谁与南州问消息，几时重拜李轻车。
思乡,喜悦#想家,泣钱长官竹岩 其一,十年同约故园归，指点云西凤翥奇。锦绣裹山怀旧俗，琅玕披腹吐新诗。更无人悼淹翔屈，只有天为慷慨知。令尹子丈三已矣，悠然喜愠不曾移。
思乡,孤独#怨恨#想家,宿双桂洞,丛桂枝高古洞门，远风吹叶叶归根。祖庭频到长为客，往事空惭未报恩。病骨依灯嫌有影，瘦藤卓月了无痕。城中莫道嚣尘满，一闭閒房是故园。
怀人,哀伤#思念,寄淮安杜可久可平兄弟,顾我容颜今老大，忆君兄弟更辛酸。别来十载又廿载，历尽千难与万难。舟楫几遭风浪险，竹松多受雪霜寒。武陵桥上今宵月，千里相思不忍看。
怀人,孤独#怨恨#思念,刘随州长卿江中晚钓寄荆南一二相识,楚水东去远，故人离别心。登舟望落日，岸绝荆门阴。晚棹向孤屿，收纶度前林。天寒大泽暝，鸟没长淮深。十载梦烟波，幽期共投簪。白鸥故友待，向我如招寻。渺渺初月色，嗷嗷飞鸿音。相思若千里，遥寄沧浪吟。
思乡,哀伤#愁绪#想家,除夕前一日崇仁官署分岁作 其一,故友居官地，他乡分岁筵。腊从明夜尽，客向此宵圆。柏叶金盘酒，千枝蜡炬烟。谁怜江畔旅，来日又经年。
思乡,愁绪#想家,山中即事,雾罢海日高，衣襟尚馀湿。高秋煖如春，鸣禽忽相及。草木罕黄落，寒虫不成蛰。时于极热中，颇觉凉思集。于此苟不察，居然即成疾。游子思故乡，虚名空羁絷。气候何纷纷，朝夕常岌岌。何如下泽车，饱饭老乡邑。
思乡,哀伤#愁绪#想家,与友人夜酌,萧萧官署坐黄昏，故国风光到海门。吴地月明山吐影，越江秋半水收痕。他乡叙旧知新事，残夜论诗对酒尊。尔我悠然情未已，一声寒角断吟魂。
怀人,哀伤#孤独#怨恨#想家,寄陈彦卿,楼屋近山东海头，翠云影落小窗幽。登临昔日同诸彦，羁旅经年忆旧游。故国莺花春入梦，沧江风雨夜生愁。不堪老去悲离别，岁月无情如水流。
思乡,孤独#想家,残夜怀人,我本山中客，荒居猿鹤邻。苍茫春色晚，寥落别愁新。心折远游子，寒惊独夜人。何因遣岑寂，不惜苦吟身。
思乡,哀伤#愁绪#想家,丙子重九戏题,行年五十壮游肠，几把他乡作故乡。万里一身南海畔，客窗独看雨重阳。
思乡,愁绪#想家,再和 其一,乌啼鹊噪晚庭空，并舍相呼入酒中。逐影故惭夸父日，披襟聊快楚王风。牛衣泣卧悲游子，鸠杖欢迎愧老翁。笑我独醒成底事，一邱之貉古今同。
怀人,哀伤#孤独#想家#思念,寄山东黄君瑞（君瑞侨番阳尝有节妇白大娘诗）,龙虎山头送子归，三年不见重相思。更无书到金溪县，空有人传节妇诗。白鸟沧波春渺渺，寒云落日树离离。相期锦水江头醉，为报轻车已载脂。
送别,哀伤#孤独,赋得古原草送别,离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。
怀人,哀伤#孤独,早秋有怀欧阳文周,日暮独回江上舟，江波不尽思悠悠。虹垂青涧分残雨，风满碧梧鸣早秋。用世有材须汲引，思君为客久淹留。綵楼七夕凉如水，知共何人望斗牛。
思乡,哀伤#流泪#失意#想家,秋怀,燕燕辞巢菊着花，乡心羁思浩无涯。人间潮海几时静，天上星河逐晓斜。羽扇纶巾新道服，青林白石旧田家。谁堪潦倒尘埃里，日日秋风长鬓华。
思乡#怀人,想家,寄杜仲梁,塞上愁多云易阴，故人虽在雁无音。交情念子黄金重，世故稽人白发深。芳草春风千里梦，青灯夜雨两乡心。岱宗入眼东南秀，怅望云山泪满襟。
思乡,恐惧#想家,寄郡守,故园东望每屏营，谁似东扬太守情。连岁只从花下卧，方春曾向雨中行。宾来白帢当前满，官似青溪彻底清。十载金门犹未返，悔予迟作一廛氓。
怀人,失意#思念,寄俞八介甫读书处,梦寐殊方外，相思泽国边。山沈于毒雾，天落在平川。橘柚连书舍，鸬鹚满钓船。五年常忆尔，多病似今年。
思乡,愁绪#想家,其二,素无玄豹姿，雄期与心违。霜风不解事，偏透游子衣。叶落知天寒，群雁亦南归。涧湖蕴藻沕，汩汩鱼无依。朝来烹射雁，偶获故乡书。书中一一言，邻非昔人居。
田园,哀伤#思念,答游太初韦冲舟中望陈村见怀,屏居匪云远，氛嚣稍已疲。庶几存栎年，敢谓潜虬姿。艺兰隑洲曲，植柳樊园垂。蓄烟及葱茜，丛灌聊葳蕤。赤花西枝村，悠悠隔山陂。鹢舟从何来，弭棹荒江湄。武陵渺无津，苇间隐凫鹥。引瞩高霞林，一寄蒹葭诗。顾我鞶带残，蕙芷遥能遗。怀袖岂不馨，薄陋羞容仪。溯波托绸缪，明珰报相思。
思乡,愁绪#想家,到三山马汝舟家在常德欲托附书与李泰适安,萧萧骢马憩三山，游子相逢一破颜。杨柳春风官舍静，桃花流水钓舟閒。棘端最险猴犹立，华表虽遥鹤欲还。早晚写书求附汝，鼎城千里寄柴关。
思乡,哀伤#愁绪#想家,广陵行,雄藩镇楚郊，地势郁岧峣。双旌拥万戟，中有霍嫖姚。海云助兵气，宝货益军饶。严城动寒角，晚骑踏霜桥。翕习英豪集，振奋士卒骁。列郡何足数，趋拜等卑寮。日宴方云罢，人逸马萧萧。忽如京洛间，游子风尘飘。归来视宝剑，功名岂一朝。
思乡,哀伤#愁绪#想家,其三,关东归不得，岂是爱他乡。草碧馀花落，春闲白日长。全家期圣泽，半路敢农桑。独立应无侣，浮生欲自伤。
思乡,哀伤#愁绪#想家,谷城溪亭,谷国有亭溪水边，税车安寝不无缘。芰荷苒苒双飞鸟，芦苇深深一钓船。故国寄声无去雁，他乡催泪有啼蝉。江山亦为行人动，六月寒风正凛然。
怀人,哀伤#孤独,淮阴书怀寄王宗成（一作王宗城）,沙墩至梁苑，二十五长亭。大舶夹双橹，中流鹅鹳鸣。云天扫空碧，川岳涵馀清。飞凫从西来，适与佳兴并。眷言王乔舄，婉娈故人情。复此亲懿会，而增交道荣。沿洄且不定，飘忽怅徂征。暝投淮阴宿，欣得漂母迎。斗酒烹黄鸡，一餐感素诚。予为楚壮士，不是鲁诸生。有德必报之，千金耻为轻。缅书羁孤意，远寄棹歌声。
怀人,失意#思念,西樵山中忆惟敬内翰思伯中舍,故人昔共此栖迟，瀑布峰前忆别时。骑省谁能怜国宝，士林今已得山披。清猿自和斋中磬，野鹿閒窥石上棋。回首白云多出岫，独看秋雁一相思。
思乡,哀伤#愁绪#想家,次韵友人对月感怀,有客临溪玩月明，楼高不用夜寒生。二年此地因逃难，孤影他乡易感情。露下长天含夕润，风来大野起秋声。想君未厌山中住，且与渔樵混姓名。
思乡,哀伤#想家,兵曹对月念家问不至有怀子中大兄并子彦诸弟,吏散西曹月自明，褰衣顾影倍凄清。娇痴不独怜儿女，老大还多忆弟兄。紫禁花明催晓觐，青郊草满废秋耕。故乡正隔三千里，白发新添数十茎。
怀古#思乡,想家,漠北怀古四首 其一,旷野多遗骨，前朝数用兵。烽连都护府，栅绕可敦城。健鹘云间落，妖狐塞下鸣。却因班定远，牵动故乡情。
思乡,愁绪#恐惧#惊讶#想家,其二,携筇得得访云关，恰值东湖贺监还。泉石主人元好事，尘埃游子暂偷闲。心轻齐组知灵运，文满浯溪服次山。秖恐东风唤归棹，江头杨柳已堪攀。
田园,哀伤#流泪#失意,留村尚书招饮观家剧即席纪事,碧幛红莲未易攀，郑庄迎客夜初閒。席联旧雨情偏洽，筵敞高云礼尽删。竟夕悲欢难自主，一时嚬笑若相关。浣花独有龙钟叟，扶拜何堪剑履间。
怀人,失意#思念,寄邓舜英（槿号篾楼钓者）,素耽书法又耽诗，眉宇分明玉雪姿。共乐琴樽欣有弟，独持门户叹无儿。数间茆屋风生榻，千亩禾田水坏陂。惆怅别来浑二载，旅窗明月几相思。
怀人,失意#想家,怀翁山时方归省暂携家白下,江关成失路，愁对江花繁。数欲返京口，思君在白门。可回莱子棹，几遇信陵恩。咫尺不能达，临风无片言。
思乡,愁绪#想家,游丝,一发风吹何处依，溶溶曳曳舞轻微。桑间向晓新蚕吐，池上先秋断藕飞。系柳缕萦江客棹，牵花影落玉人机。更看几处残丝细，飘泊东西游子衣。
思乡,愁绪#想家,上元夜和江方伯,春宵爱晴暖，灯火灿然明。南国行春地，东风游子情。高门珠翠贵，小袖舞衫轻。铁骑驰横道，书生胆欲惊。
思乡,哀伤#愁绪#想家,其十六,昭昭三五夕，皎月流素光。徘徊入高楼，照我罗衣裳。揽衣坐叹息，起步仍徬徨。良人怀远游，九载客他乡。空闺知岁暮，独处知夜长。嗷嗷云中雁，随风忽南翔。安能假羽翼，万里来君傍。
思乡,哀伤#愁绪#想家,其四,他乡春日思如何，屏去茶瓯任睡魔。且得小窗成好梦，片时江上逐烟蓑。
怀人,孤独#思念,江上寄王校书行,寥落旧欢违，江边独掩扉。邻家闻暮笛，客舍试春衣。宿鸟归山乱，行人渡水稀。相思比花絮，斜日绕城飞。
思乡,愁绪#孤独#想家,客中对月,万里思归客，伤心对月华。愿凭今夜影，回照故园花。
思乡,愁绪#想家,西湖寻曹能始,垂杨漠漠荇田田，何处春风十四弦。放鹤僧归天竺雨，听莺人过六桥烟。诗寻萝薜谁边寺，酒载桃花第几船。游子天涯魂易断，非关春树有啼鹃。
思乡,愁绪#想家,陈秀才问诗于余次韵赠之（叔壹）,秋半说诗秋又阑，觅从忘处更哦看。不妨味熟心自悟，祗恐业成身转寒。窍木野风天倡和，崩溪怪石鬼镌刊。扳君更上最高顶，莫羡千金游子鞍。
思乡,哀伤#愁绪#想家,与何八十七国仁饮次书赠 其一,但作他乡饮，从君不愿归。只缘行役久，故国反相违。
战争,哀伤#想家,送郭天门开府江西二首 其一,悠悠旌旆羽书同，西指三江节制雄。重见搴帷歌湛露，遥听吹角起清风。周家玈矢原三锡，汉代麒麟第一功。烽火坐销肤奏入，笑看新诏五云中。
思乡,愁绪#想家,示纯禅者,故园我别已多时，见子犹能略展眉。乡语每闻聊发笑，客情无复更生悲。寻师慎勿贪眠食，立雪终教彻髓皮。毕竟禅家外文字，之乎者也不须知。
思乡,哀伤#愁绪#想家,题四景画 其一,东风吹暖入荷衣，忽忆家山笋蕨肥。功业未成玄鬓改，他乡虽乐不如归。
思乡,孤独#想家,过方山旧居处,曾逐孤舟背远村，清溪一去不知源。于今莫辨秦人处，野鸟潭花即故园。
思乡,失意#想家,洪休上人少年读书以多病出家居泐潭为马祖修塔以三绝句来谒答一首,早除郎将少年狂，祖塔结缘归故乡。习气未消馀业在，逢人依旧琢诗章。
怀人,孤独#失意,寄章彦才,不见故人三十年，偶闻近况客谈边。生涯牢落身犹健，壮志蹉跎发已宣。昔日孩提今跨灶，暮年伉俪续调弦。旧游踪迹都如梦，觅纸题诗意惘然。
思乡,惊讶#想家,有酒,谁家好事许相过，有酒何妨醉面酡。兄弟偶同词馆逸，林泉偏傍故园多。晨钟屡趁伊蒲饭，晚艇时听欸乃歌。莫遣是非来到耳，只应憨睡奈閒何。
思乡,愁绪#想家,香山闻杜鹃,云肤似膜千山暝，雨脚如麻四面飞。游子何曾动归兴，杜鹃故故唤人归。
思乡,哀伤#愁绪#想家,闻交代将至喜而成篇,三年泮水冷无毡，赢得萧萧雪满颠。晚景不妨供綵戏，他乡安敢废诗篇。剩将杯酒浇行色，速赁双童担近编。任是身归落雁后，乡心先抵磬湖边。
山水,喜悦#流泪,游问政山次韵郡侯康庆之,住山应是胜游山，矧此仙区异俗寰。几度出城行十里，何时筑屋就三间。化猿君子高难问，射虎将军老合閒。祇虑家人犹粒食，水泉深冷石田悭。
思乡,愁绪#孤独#想家,其二,芒屩青山雪满颠，高吟落落度馀年。平生酷嗜惟之子，百卷新诗定许传。松菊远寻鸥鹭外，琼瑶常寄雁鸿先。桃花潭水情无限，作赋思乡愧仲宣。
思乡,哀伤#想家,寒食,三月东风大放颠，今年为客倍凄然。杏花时节偏听雨，寒食人家不禁烟。千里故乡愁共远，一春白日梦相牵。天涯草色青青处，秪忆千山墓下田。
思乡,哀伤#愁绪#想家,残腊同姚元白郭次甫梁思伯顾汝和过子与,北来裘马苦风尘，一卧长安值早春。垂趐云霄成倦客，淹情丘壑羡时人。梅花远道心应折，浊酒他乡意倍真。白发过逢知不厌，柏梁歌颂几回新。
思乡,恐惧#失意#想家,感遇二首 其一,出岫閒云任去留，殷殷时抱北门忧。名场蹭蹬迎风鹢，宦海尘劳喘月牛。期已及瓜迟未代，事同采艾急难求。乡心又逐莼鲈起，可许江湖泛一舟。
思乡#闺怨,愁绪#想家,江南曲,江南多芙蓉，水绿看最好。轻舟浮江来，白露秋意早。露白秋已晞，游子行未归。采香欲谁赠，但见群鸥飞。鸥飞不避人，思我平生亲。当亲而返疏，怅望空水滨。
怀古,哀伤#想家,钱塘怀古,郁郁东南旺气浮，吴争越战几春秋。一阳柳色浑无恙，五月荷花半是愁。隆替且容吾辈老，英雄都付此江流。中原苦被淮山隔，莫向西风更倚楼。
思乡,恐惧#想家,登道场绝顶用太初韵,峰头独立云雾飞，天畔风回苍玉扉。深林日落豺虎伏，横江浪高舟楫稀。举目中原望不极，侧身沧海愁依依。岘山霅水秋意动，故园幽事行当归。
思乡,愁绪#流泪#想家#思念,题望云卷,游子行远道，孤云天际飞。吾亲舍其下，道远不可归。道远将奈何，孤云正飞扬。飞扬无时已，泪下沾衣裳。衣是亲手缝，线长缝亦密。见衣未见亲，万里空相忆。相忆复相忆，山川中间之。儿发今已白，亲颜当就衰。云亦日夜生，亲亦日夜安。行当见亲面，无用涕阑干。
战争,哀伤#流泪#怨恨#想家,再依韵,一嫁异域去，不复临镜台。念昔辞家时，岂为单于来。适遐固亦命，配丑非由媒。始欲并日月，今嗟随风埃。仆侍共惨戚，山川空徘徊。鸿雁为之悲，肝肠为之摧。宁闻琵琶乐，但闻琵琶哀。休言羊酪甘，谁喜毡庐开。故国万馀里，此生那得回。乃知女子薄，莫比原上莱。
思乡,想家#思念,寄怀集唐八首（录三首） 其一,故乡山水露依稀，一夜风帆去似飞。晚浦更无船并宿，寒塘好与月相依。不知谢客离肠断，争得东阳病骨肥。唯有别时时不忘，河梁落日上征衣。
思乡,哀伤#愁绪#想家,慰严溪张君贡士,朝日景曈曈，湛露溘已晞。日暮风凄凄，啼鸟失其雏。时迈感物化，抚事成伤悲。严溪子张子，有儿读父书。年少隽且文，亲颜悦以怡。一朝成鬼录，登台空望归。望归不归来，泪尽双目眵。嬴博招尔魂，忍抚游子衣。生子期养亲，安知亲哭儿。古伤邓伯道，天道不可知。穆伯有收子，暮年良可期。
思乡,哀伤#愁绪#想家,济上阻舟,维舟济水次，对酒强微吟。道路浮生梦，乡园游子心。未能谢羁束，聊自任浮沉。应愧南来雁，冥冥孰可寻。
思乡,愤怒#想家,怀归偶书,故乡极目渺云山，长啸何当拂袖还。缨冕翻为今日累，簿书那得片时閒。十年名姓通朝籍，一谪尘寰隔帝关。功业无成嗟老大，镜中消得鬓毛斑。
思乡,喜悦#想家,秋日宴海昌硖石东山,东山此日会儒英，霜落天高秋气清。风度钟声诸刹近，云开日色两峰晴。葛洪井上烟霞古，顾况台前草树平。临眺不须论往事，故乡回首独含情。
怀古,哀伤#孤独#想家,金陵怀古,六朝事迹今何在，禾黍离离满地愁。商女隔江犹唱曲，远人怀土莫登楼。潮随雁落回京口，山作龙蟠护石头。记近酒家曾夜泊，秦淮寒月照孤舟。
山水,惊讶#想家,登恒山,恒山突出与天齐，势压中原万岭低。玉殿凌空摩日月，金身百丈放虹霓。松风波涌惊龙吼，谷籁钟鍧讶虎啼。此日子猷誇胜会，当年谢赋许谁题。
闺怨,流泪#怨恨#想家,闺怨二首 其一,遥山极浦莽苍烟，万里何由寄锦笺。化石未成心尚在，为云不返梦犹牵。鸳鸯岂宿飞狐塞，菡萏难开饮马泉。纵是封侯消息近，春残花老各潸然。
思乡,失意#想家,其十八,故乡蛇豕满柴荆，异域风尘叹此生。至竟迂狂成濩落，可怜天地一浮萍。
思乡#田园,哀伤#愁绪#想家,泊万安小滩村雨后待月,稠花弱柳叠芳洲，历乱村烟向晚收。云水相参天易合，冈峦环集月难浮。山风拂面吹游子，春渚添流拥小舟。夜静溪閒无一事，空濛应接亦悠悠。
闺怨,愁绪#恐惧,无题和李商隐韵（宫怨五首仙兴五首，共十首） 其二,户外羊车久绝踪，绣衾辗转听晨钟。心知柳絮飞无定，愁似香云淡后浓。春水洲边吟杜若，秋风江上采芙蓉。梦魂不怕湘江远，飞绕巫山紫翠重。
思乡,失意#想家,狱中集古十六首 其一 东岩同扉,天地身何往，故乡不可思。萧萧北风劲，惨惨中肠悲。多病久加饭，开怀无愧辞。眼前列杻械，报主尔何迟。
悼亡,失意#想家,哭中书赵友沂兼柬其尊甫洞门都宪,长沙长子九江船，御史台西月正圆。两省亲朋欢笑日，一官诗酒乱离年。朱楼有泪看杨柳，白发无家听杜鹃。太息贾生归未得，湘花湘草夕阳边。
怀人,恐惧#思念,寄友 其二,半生行李各东西，无柰相思亿万重。又恐因书增别恨，人行不敢寄缄封。
思乡,愁绪#恐惧#惊讶#失意#想家,少虚用前韵见贻仍答二首 其一,别君岁月多，万事皆非昔。天昏惨暮云，愁绪繁堪织。岂期成东邻，日造芝兰室。吟哦戒骚奴，挥洒惊墨客。犹嫌小伎耳，宴坐学欺魄。人间倏流电，悟此真良策。堂堂少林老，我岂得其骨。君来叩两端，一笑非言默。超然反其真，游子归故宅。玄机傥未领，对面千山隔。象罔亦何心，珠还赤水北。圣贤勿云远，謦咳常在侧。
思乡,失意#想家,沧州道上,荒台斜日渺晴波，五垒城边一放歌。画角风声连渤海，片帆春色下滹沱。宵来对酒黄云断，天际怀人白雁过。怅望南皮多胜概，故园归去未蹉跎。
思乡,哀伤#想家,其三,朝云漠漠雨丝匀，山路清无一点尘。桃李著花溪水满，断肠何处故园深。
思乡,恐惧#想家,题画,白沙翠竹溪边路，绿树青山郭外村。钓艇直随流水出，僧钟遥隔暝烟闻。谩誇李愿居盘谷，绝胜庞公隐鹿门。如此故乡归未得，看君图画一消魂。
思乡,愁绪#失意#想家,昏昏,昏昏非所志，忽忽是何时。客恨潮声起，春愁柳色知。何烦连日雨，要剧故乡思。自顾囊中术，黄金未可为。
思乡,哀伤#愁绪#孤独#想家,九日太史何龙友文学马伯起暨同丈过集 其一,燕山秋欲暮，摇落思难裁。共是他乡客，宁忘九日杯。悲秋翻恨雁，怀土懒登台。却忆龙山会，狂歌意转哀。
思乡,喜悦#想家,己丑十月甘二日书寄沅儿,孟冬之月天未寒，故乡喜气盈门阑。吾见今日作秦赘，朱丝却藉麟胶完。六礼殊愧阮修薄，且喜门第皆衣冠。蘋蘩付托重贤淑，故事须知追孟桓。鸡鸣昧旦相警戒，令汝九万扶摇抟。含香簪笔排鹓鸾，儿乎早致青云端。
思乡,哀伤#想家,其二,寿考人间福，贤明阃内宗。铭传史官笔，墓绕故乡松。双剑归还合，南陔养莫容。登堂曾拜客，凄怆望新封。
闺怨,哀伤#愁绪#恐惧#惊讶,春怨,夜尽梦初惊，纱窗早雾明。晓妆脂粉薄，春服绮罗轻。妾有今朝恨，君无旧日情。愁来理弦管，皆是断肠声。
思乡,愁绪#想家,画眉关,旧梦飘零不可思，浮萍飞絮再生期。西风万里吹游子，愁听空山叫画眉。
悼亡,哀伤#失意,哭周所谐 其一,开缄忽报故人亡，双泪如倾几断肠。挂剑未能同季子，知音何处觅周郎。到来已叹交驩浅，死去空怜别恨长。多少遗编犹在箧，一回吟咏一凄凉。
思乡,孤独#想家,致仕还家问讯海棠,湖滨春水似桃源，杨柳青青燕子喧。晴日暖云歌玉树，锦天绣地醉金门。流光冉冉长为客，清梦时时绕故园。借问当时花下影，紫箫声断几黄昏。
思乡,愁绪#想家,旅夕,秋云翳长空，微雨饯残暑。新凉入郊墟，中田熟禾黍。秋虫自知时，入我床下语。西风几何时，秋意遽如许。晓色催鸣鸡，孤砧急寒杵。游子未得归，留滞在江浦。生理思田园，饥寒念儿女。持此两鬓霜，世路复焉取。起视夜何其，江月方欲吐。便当随孤鸿，云霄肃双羽。
怀古,愁绪#想家,秦始皇,金虎宫邻事可怜，漫疑鹑首赐钧天。终令六国还三户，空使诸生笑九泉。车载韫辌山有鬼，舟行缥缈海无仙。伤心万里长城在，依旧扶苏伏剑年。
田园,孤独#想家,归南村,已知乡路近，原上有新瓜。旷野风催雨，孤村客到家。山楼先树出，松径隔溪斜。聊得闲园里，应开栀子花。
思乡,愁绪#想家,其七,片愁消大白，万事倚穷苍。萍梗经漂泊，松筠自雪霜。龙颜燕阙远，雁字楚天长。莫漫悲游子，摊书但满床。
思乡,孤独#想家,方景瞻还南城借松厓韵,四海无家更说家，且将行止问江霞。知君脚力尝应遍，老我头风痛愈加。万事到头终外物，孤舟何处不天涯。故园到日重阳近，莫向尊前负菊花。
思乡,愁绪#想家,丁未冬初到家偶成,鹊噪门庭喜气扬，天涯游子拜高堂。双亲已慰倚闾望，诸弟应欣接雁行。儿女牵衣开口笑，宾朋移席话情长。灯前对影犹疑梦，且举寒暄一叙觞。
怀人,喜悦#失意#想家#思念,拟古寄清霞先生,与子经年别，相见未有期。杳杳违赏心，晨夕徒依依。达生恨弗早，中岁致乖离。沦落穷海滨，岁暮莫能归。美人曾有约，佩我以江蓠。几回临秋水，濯我芙蓉姿。芳洁匪自媚，但取不磷淄。之子爱美好，赠子以相思。
思乡,哀伤#愁绪#恐惧#想家,途中志警,惊心到处起烽烟，游子辞家倍怆然。过客异言多误杀，前途凶信易讹传。关山路迥朝飞檄，鼓角声严夜泊船。回望妖氛竟深入，登程莫漫重流连。
思乡,愁绪#想家,小诗 其一,家食忽不乐，挂帆气如雷。作客才匝月，思乡日千回。颠倒一寸心，出处百里路。命恶才岂良，今是昔已误。八口皆妇稚，一身不公侯。未来难逆料，眼前胡不愁。小人长戚戚，约乐皆靡极。三复雄雉诗，毋为君子嗤。
思乡,孤独#想家,北发,南北东西不暂停，一身漂泊似浮萍。乡心自此真难遣，别酒无多最易醒。虫语草根惊客梦，萤飞水面乱繁星。孤舟夜宿塘西路，愁说长亭共短亭。
怀人,哀伤#思念,有人以断肠草寄怨予偶见戏反之,木名有连理，草名有宜男。花有枝并头，禽有翼鹣鹣。西方鸟共命，东海鱼比目。莲花千万亿，鸳鸯三十六。方州有交合，山县有阴阳。合璧表玉德，双股别钗梁。绣被百子衾，文枕蟠螭绮。调听双声谐，人指双星喜。相思为唐殿，合欢是汉宫。雀屏开甲乙，龙剑匣雌雄。之子赋断肠，称物作苦语。聊拈嘉耦名，其他未遑举。
思乡,哀伤#想家,江上闻笛,夜久闻横笛，寥寥景更赊。天容垂极岸，月色冷平沙。静引乡心远，闲惊旅鬓华。哀音殊未已，可处落梅花。
思乡,哀伤#愁绪#失意#想家,邵伯值四十舍弟陪臣,井邑遭兵燹，移家近马湖。黄巾余党在，白发故人无。亲老仍多病，田荒不及租。他乡今夜月，相对话穷途。
山水,喜悦#失意#想家#思念,登东海龙兴寺高顶望海简演公,朐山压海口，永望开禅宫。元气远相合，太阳生其中。豁然万里馀，独为百川雄。白波走雷电，黑雾藏鱼龙。变化非一状，晴明分众容。烟开秦帝桥，隐隐横残虹。蓬岛如在眼，羽人那可逢。偶闻真僧言，甚与静者同。幽意颇相惬，赏心殊未穷。花间午时梵，云外春山钟。谁念遽成别，自怜归所从。他时相忆处，惆怅西南峰。
闺怨,孤独#失意,幽闺,幽闺有美人，终宵抱长叹。念彼远征客，风露如许寒。耿耿不成寐，怅然理哀弹。离鸾韵纤指，曲终泪阑杆。
思乡,愁绪#想家,其七十四,沙河浅无水，岸阔沙回盘。胡为岸旁柳，槁若游子颜。齐西已霖润，齐东犹旱乾。彼民抑何厚，天其施之偏。得失兆无心，境乃悬苦安。宿舂犹可继，俟化民毋煎。
田园,哀伤#怨恨,题汪会语村隐居,闻道荆村僻，幽居趣自成。桑中豚阱晚，芹外燕泥晴。苔石留僧坐，山尊迟客倾。凭轩久不到，望得白云生。
思乡,哀伤#愁绪#想家,其二,游子思乡切，春风献岁初。娄江归兴远，钟阜旅怀纾。列署刑堪措，连枝会不虚。莺花随处好，应念社盟疏。
思乡,流泪#想家,舟经故里不泊,东林日未出，一望但苍苍。旧宅诸峰下，寒江绕郭长。十年春涕泪，二月雨帆樯。不为营先冢，何因对故乡。
思乡,哀伤#愁绪#想家,九日同区启图集李伯襄太史宅,艺苑当年兴未孤，何来风物共茱萸。他乡白雁尊前度，故国黄花梦里纡。望气迥悬欧冶剑，登门高并李膺驱。寒深索和阳春曲，九月关山雪满途。
思乡,愁绪#想家,其三,君子能卷怀，贤者亦避地。何为是栖栖，徒令笑予知。顾念父母邦，当兹危难际。斯人皆吾与，抚心疚匡济。慈闱尚流离，游子遑自计。我行岂得已，到此且少憩。乃知林泉福，亦有幸而致。
思乡,哀伤#愁绪#想家,玉融谢生见过,客里留君喜盍簪，天涯携手便同心。青山旧业何须叹，野馆残尊且共吟。沧海断鸿将落叶，夕岚疏雨带寒砧。他乡况是交游少，萍水相逢思转深。
思乡,失意#想家,其二,爱君忧世老弥深，特操要须得失临。晚岁飞腾推有德，故乡安稳信无心。小邦近似西山隐，元气终当北斗斟。圣主方求三世旧，老臣何止一遗簪。
闺怨,怨恨#想家,闺词二首 其一,秋来强上夕阳楼，十二珠帘总上钩。目断天涯人不见，满怀都是别离愁。
悼亡,愤怒#哀伤,哭沈继南,去年曾约看山行，谁道重来隔死生。身后未成妻子计，水流难尽父兄情。交游屈指嗟无几，修短令人怨不平。下马哭君斜日里，西风断雁共悲鸣。
悼亡,愤怒#流泪,哭六君子,圣朝不杀士，尼父吊三仁。西市诸君子，东林旧党人。涓涓流碧血，扰扰窜黄巾。未必逢天怒，阴霾黯紫宸。
思乡,愁绪#想家,马远小景二首 其一,柳未藏鸦雪未消，春衫游子马蹄骄。去年沽酒楼前路，错认桃花第一桥。
思乡,愁绪#想家,其七,孤鹤唳苍松，哀猿啸寒月。游子久未归，对景乡心切。
思乡,愁绪#想家,其二,柳亸莺娇春欲归，伯劳东去燕西飞。故人劝酒歌金缕，游子还家戏彩衣。椿木深中辞相府，萱花丛里省慈闱。分携动我思亲念，抚景无言对夕晖。
战争,哀伤#孤独,明妃曲二首 其一,平生矜艳色，不得侍君王。独为黄金客，凋零白玉妆。出宫多夜月，上马尽秋霜。一奏琵琶曲，征人总断肠。
思乡,哀伤#愁绪#想家,京口阻风二首 其一,轻装附楚艄，远役逼岁暮。此行有厎急，直以饥寒故。同舟客未来，半月泊江步。局促短篷中，有若鸡在笯。掀掀鼋鼍娇，汹汹波涛怒。遥想家中人，谓我巳前路。岂知蒜山下，日夕神魂怖。伤?游子心，有口向谁诉。
思乡,愤怒#哀伤#愁绪#孤独#怨恨#想家,赠诸氏兄弟,朝登雁门望，杀气从西来。在天为黄云，在地为黄埃。吁嗟我游子，悲秋行徘徊。披发而吹箫，闻声令子哀。子情如醇酒，日酌我金罍。子诗温且润，日馈我琼瑰。弟兄相宴尔，携手临高台。猗猗合欢竹，枝叶交山隈。愿言靡离别，千秋慰我怀。
思乡,愁绪#想家,晓发进贤,月色留墙角，晨光隐市楼。山人方转枕，游子已乘辀。鸡唱催晴旭，林霖湿弊裘。回头看朝市，应不似林丘。
思乡,失意#想家,生查子 其四 丙午铁炉冈回,春光不肯留，风雨催将去。红逐故园尘，绿满江南树。阴晴寒食天，寂寞西郊路。芳草织新愁，怅望人何处。
思乡,愁绪#想家,其二,青衫乌帽鬓如霜，人是金闺老夕郎。行李远来因念子，归心难系为思乡。雪晴江岸梅初放，岁晚河桥酒正香。祖帐莫辞同一醉，明朝云树杳相望。
思乡,孤独#想家,其二,花枝不管人为客，笑向春风满意开。忽忆寻芳年少事，梦魂曾绕故乡来。
思乡,愁绪#想家,文宣公祠宇新成,旋斲蓱芜地，亭台出水濒。人知便行乐，谁识念贤臣。淡月花无影，微风浪有鳞。飞梁如跨水，游子更来频。
思乡,哀伤#愁绪#想家,与介繁广生小集波閒亭次和二首 其一,卉木苍苍拂槛垂，诗篇谁与咏由仪。薰风入座杯重把，细雨当阶席屡移。四面波光摇握麈，一亭野色动摛词。他乡此会应难数，能使儿童拟习池。
怀人,喜悦#惊讶#想家,新雨阶除花药倍茂田里生意怀之欣然情至有述简诸作,久旱埃雾集，閒居寡高情。微雨夜来至，满庭花药生。长年忧里术，退坐若无营。偶携一榼酒，得唤故人倾。念彼氓隶便，劳生在耦耕。荐饥苟不熟，何以供王程。幸天沛时泽，食息日已宁。缮性衡门下，寒饥无足惊。
思乡,孤独#失意,秋夜,露冷栖鸦寂，风高候雁鸣。那堪多病客，复此遇秋声。急水喧汾涨，寒砧静霍城。情深荒署月，犹作故乡明。
思乡,哀伤#想家,出京偶成,九重命下许归休，便向江头买去舟。客梦未离金阙树，乡心已逐楚江鸥。身同裴相投间乐，事异灵均去郢忧。圣德如天惭未报，回瞻紫禁思悠悠。
思乡,哀伤#愁绪#想家,其三,天漏竟何如，他乡气候殊。身常亲药饵，病不贷妻孥。郡介江淮僻，城依草树孤。东华尘土梦，回首渺川途。
思乡,愁绪#想家,其四,春到江南草木繁，寻芳车马镇时喧。縻芜草惹王孙恨，杜宇声销望帝冤。和露碧桃时有态，撩人红杏却无言。韶华九十如飞过，游子何时归故园。
思乡,哀伤#愁绪#想家,九月忆舍弟,九日登高会，羁人感物华。他乡时断酒，独客罢看花。病叶秋先坠，寒林日易斜。雁行吹不断，回首渺天涯。
思乡,哀伤#愁绪#想家,闻蟋蟀有感,秋声听不得，况尔发哀吟。游子他乡泪，空闺此夜心。已怜妆阁静，还虑塞垣深。萧瑟西风紧，行看霜雪侵。
思乡,愁绪#想家,其二,一雨江城五月凉，重楼危槛俯苍茫。烟芜七泽浮元气，晴树千村动夕阳。竞挽龙舟怀正则，遥思綵扇出明光。高堂此日还蒲艾，游子尊前忆故乡。
思乡,愁绪#想家,其二,江风吹行色，游子惨不发。恶见秋鸿飞，双双楚云没。
思乡,愁绪#想家,循东溪旧书室,黄花一夜已全开，玉水浮光莫浪猜。水意初欣游子至，花情久忆故人回。溪山漫许烟霞绕，泉石犹劳笔墨裁。饶有荒园堪结构，蓬门遍把白云栽。
思乡,愁绪#怨恨#想家,西塘道中赠二周生,长途游子急前期，情色无心管别离。绿水青山劳远饯，梅花新句为君题。
思乡,哀伤#流泪#失意#想家,其二,李君潇洒姿，沦落在羁旅。相见无长言，潸然泪如雨。一身顾何为，七丧未能举。江山隔中州，遥遥望乡土。岂以途路艰，所值时节迕。乌鸟有私情，而人复何处？行行望苍天，那知此情苦。郭范久不作，此义孰为补？
思乡,恐惧#惊讶#想家,题徐训导廷献魁山旧隐,人品如瞻斗，山名合应魁。地灵知孕秀，天赋肯淹才。笔阵惊同列，文光烛上台。高攀蟾窟桂，勇跃禹门雷。已作鹍鹏化，空令猿鹤猜。经横芹泮静，琴弄杏花开。宦志云霄待，乡心岁月催。黄残松径菊，绿遍石田苔。若便寻归驾，移文恐劝回。
咏物,哀伤#想家#思念,雁,岁岁随阳整羽翰，翱翔还见过云端。哀音断续霜风紧，群影参差夜月残。雕鹗已逃榆塞险，烟波初下洞庭宽。行人万里思归切，送目遥空寄信难。
战争#思乡,想家,关山月（一作横吹曲辞 关山月）,裴回汉月满边州，照尽天涯到陇头。影转银河寰海静，光分玉塞古今愁。笳吹远戍孤烽灭，雁下平沙万里秋。况是故园摇落夜，那堪少妇独登楼。
怀人,流泪#思念,秋夜与金璘秉贞同酌有怀沈愚,旧游心事念多违，此夕怜君扣竹扉。客里清尊明月在，山中白社故人稀。凉归苑树秋声早，漏尽江城烛影微。畅饮莫辞同一醉，相思空遣泪沾衣。
思乡,哀伤#愁绪#怨恨#想家,其三,北风著枯林，浮云苦多阴。红颜日就衰，他乡日就深。别离起中夜，对酒不能斟。丝竹含妙伎，佳人怀好音。眄睐适君意，慷慨动君心。罢曲一俛仰，变为游子吟。念当事行役，泪下难自禁。
思乡,愁绪#想家,约二同年游虎丘,兼旬闭户耐寒威，起视晴空碧四围。黄鸟啼边忽游子，白龙去后渐单衣。年时尚记寻芳约，老境仍怜得醉希。红影幽香虎丘路，杖藜携酒莫相违。
思乡#田园,愁绪#想家,内乡（一有县字）村路作,日下风高野路凉，缓驱疲马闇思乡。渭村秋物应如此，枣赤梨红稻穗黄。
思乡,哀伤#愁绪#想家,挽李山甫教授,避乱山中白发垂，近闻访旧入城池。芦花月淡人无处，桂子风凉雁过时。旅衬回程扶道左，举家迎哭向溪湄。他乡莫恨相知少，自有门生奠酒卮。
思乡,孤独#想家,世情,世情多反覆，衰荣难预卜。本是昔时笑，翻成今日哭。故乡无旧业，客身同草木。纷纷轻薄儿，谁能顾幽独。虽无禄资身，喜有山在目。得失何足论，长歌倚修竹。
思乡,想家#思念,其二,相别几多时，相思泪满衣。家贫经难久，世乱得书稀。作吏诚全拙，从军事亦非。乡心秋塞雁，尽日向南飞。
思乡,愁绪#失意#想家#思念,其二,落拓綀衣阆苑间，江南游子醉长安。禁沟春过留香雨，宫树风来响翠澜。五卫旌旗秋甸里，千官剑佩晓云端。何人只献河清颂，宜向明时沥寸丹。
咏物,哀伤#怨恨#失意,杏花,石梁度空旷，茅屋临清炯。俯窥娇饶杏，未觉身胜影。嫣如景阳妃，含笑堕宫井。怊怅有微波，残妆坏难整。
悼亡,哀伤#恐惧#想家,哭社兄痴仙,天末怀人拟寄笺，忽惊恶梦一凄然。拚将醇酒消豪气，忍谢红尘作鬼仙。玩世刘伶如待死，盟鸥公瑾是同年。詹园恍惚西州路，华屋空馀锁暮烟。
思乡,哀伤#愁绪#想家,关山月,朝渡二阳水，夜上九仙山。四月流清影，远照穆陵关。月明几圆缺，游子何时还。悠悠千里思，临风起长叹。
思乡,哀伤#失意,赠宇文中丞（本畅当诗）,仆本濩落人，辱当州郡使。量力颇及早，谢归今即已。萧萧若凌虚，衿带顷消靡。车服卒然来，涔阳作游子。郁郁寡开颜，默默独行李。忽逢平生友，一笑方在此。秋清宁风日，楚思浩云水。为语弋林者，冥冥鸿远矣。
悼亡,失意#想家,哭潘令,河阳桃李树，惆怅不逢春。官为吟诗折，家因好客贫。故山归去远，遗像挂来真。谁向江头哭，共乡三数人。
思乡,孤独#想家,钧州除夕,柏酒消寒色，灯花坐夜分。醉题招隐赋，懒草送穷文。春梦周南客，乡心冀北云。缑山有仙子，吹篴静中闻。
战争,愤怒#流泪#想家,感秋,秋色关河外，秋声天地间。壮士感此时，朝镜凋朱颜。一身寄空谷，万里梦天山。噫呜怒眦裂，愤激悲涕潸。古来真龙驹，未必置天闲。长松倒涧壑，委弃同蓁菅。得志未可测，谈笑济时艰。凛然出师表，一字不可删。
思乡,愁绪#想家,其四,消息凭谁寄，羁愁祗自哀。逾时游子信，到日老人开。久病吾犹在，长途汝却回。白头惊起问，新喜出京来。
思乡,愁绪#恐惧#惊讶#想家,旅窗闻雁,忽闻征雁落江城，孤枕无眠物候惊。一舍青灯游子读，半窗明月乱蛩鸣。轧咿未罢邻家织，萧瑟空翻阶叶声。传语旅人须爱护，阑干莫倚到三更。
悼亡,流泪#失意,哭王继昌 其一,天上玉楼应断手，便骑箕尾去堂堂。梦回失大槐安国，事往堕无何有乡。命也使然濡末路，天乎或者付名郎。旧游磨减今馀几，横涕无从酹一觞。
思乡,哀伤#愁绪#流泪#想家,庚午二月与姜西铭同饭于赵北口姜食鱼被鲠以酒下之径至大醉一时传为嘻笑今复经此悽然感怀,二十年前路，髯姜并辔过。食鱼怜骨鲠，下酒怪颜酡。老友他乡尽，吾生去日多。向来谈笑事，泪雨变滂沱。
思乡,愁绪#想家,次韵跂蹈登护法院澄心亭,昔泊铜陵县，重来迹可寻。洞岩一指顾，花谷记登临。岁月回秋棹，江湖入醉襟。鱼篮腥邑市，俚语杂山禽。紫笋抽姜圃，朱丸缀柿林。长官誇乐岁，游子足悲吟。眺望春思曩，疏慵老叹今。篷窗把书卧，空此望澄心。
思乡,哀伤#愁绪#想家,寒食接父书,久别怀儿女，谁从问起居。难将为客意，尽此数行书。令节他乡感，穷愁鬓发疏。介根城下路，未许赋归欤。
怀人,想家#思念,早秋閒寄宇昭,窗虚枕簟明，微觉早凉生。深院无人语，长松滴雨声。诗来禅外得，愁入静中平。远念西林下，相思合慰情。
思乡,愁绪#想家,其二,翰墨今词伯，规模古吏师。哭亲声未断，拊枕梦何之。白首侵书幌，青灯耿繐帷。伤心故园路，云物不胜悲。
思乡,哀伤#愁绪#想家,和大兄十四夜月,桂老金为粟，蟾孤玉作团。明朝应更好，此夜不胜寒。弟妹他乡共，关山几处看。南飞有乌鹊，未得一枝安。
思乡,哀伤#想家,江西旅怀,客梦家千里，乡心柳万条。片云遮海峤，一雨送江潮。恋阙绨袍在，怀人尺素遥。春光看又晚，何处灞陵桥。
思乡,哀伤#愁绪#想家,清渊逢乡人南还,君整南归棹，予随北上船。他乡一相见，故里色依然。只觉还家好，都忘失意怜。平安仗传语，早晚下江天。
怀人,失意#思念,秋日怀储嗣宗,故人北游久不回，塞雁南渡声何哀。相思闻雁更惆怅，却向单于台下来。
山水,恐惧#想家,游华山云际寺（一作游少华山甘露寺）,少华中峰寺，高秋众景归。地连秦塞起，河隔晋山微。晚木蝉相应，凉天雁并飞。殷勤记岩石，秪恐再来稀。
思乡,哀伤#愁绪#想家,其八,青春回首思悠悠，王屋山高沁水流。观国念存空倚剑，思乡魂断独登楼。悲呜夜月笼中鹤，泛滥春波海上鸥。寂寂桑榆敛残照，丽谯吹角使人愁。
思乡,愁绪#想家,秋日寄忆子安兼怀子浚子约,汉殿祠官遣，吴门游子归。寿觞逢菊酒，舞锦当莱衣。北阙情犹恋，南陔愿讵违。桥回司马柱，庭偃乐羊机。玉季迎歌棣，金昆对采薇。自惭鸡每听，遥阻雁同飞。草梦生春色，星占聚夜辉。谈应及省树，勿与报芳菲。
思乡,愁绪#想家,其二,许种飞霞竹，仍求瓯浦梅。思乡常梦寐，报国乏涓埃。玉叶裁云脍，榴花染雪醅。朝三吾已定，谪百便来归。
思乡,孤独#想家,其五,寥落龙沙寄此生，情钟我辈岂无情。参商管鲍贤朋友，南北机云好弟兄。莲叶飘香思晚浦，梅花飞雪梦春城。故园日夜归心切，未济斯民不敢行。
思乡,失意#想家,将至兰陵道中以远岫重叠出寒花散漫开为韵 其一,我如萍不根，有往而无返。天涯与地角，孰能量近远。故乡无巢归，流落岁时晚。辜负平生心，何由见嵇阮。
思乡,愁绪#流泪#想家,题画 其一,陌头柳色暗毵毵，欲写离情忍泪缄。春雁可怜齐向北，那堪游子在江南。
思乡,孤独#想家,晚起偶成,晚起独悠然，云山满目前。常疑身是隐，早觉性通禅。座引清心月，池分洗耳泉。故园翻似客，草色又经年。
思乡,哀伤#愁绪#想家,夜坐,良夜何悠悠，北风何飕飕。玄云翳微月，河汉西南流。揽衣步高堂，顾念远林邱。川涂漫浩浩，岁月忽如遒。埙篪有遗叹，陟岵多离忧。居人惜婉娈，游子在道周。岂无相娱乐，沉思未能休。
思乡,愁绪#想家,初度,蚤朝鸡唱曙钟寒，双阙浮云傍鹖冠。时逼暮春犹雨雪，人逢初度又长安。头颅渐老行藏拙，面目堪憎岁月阑。戏綵袛悬游子梦，青青滏水问檀栾。
思乡,喜悦#想家,宁川（一本作国）道中,渡水穿桥一径斜，潦收溪足露汀沙。半山云影前山雨，十里香风晚稻花。异县悲秋多客思，丰年乐事属田家。故园正好不归去，满眼西风吹鬓华。
田园,孤独#想家,九月十五日循西山下行过乱石村峰岭奇秀舆中读使黔集及扇上诗有怀西厓二首 其一,石奇那得乱，村好自知名。红叶通西寺，青山绕北平。未穷关塞胜，难尽古今情。却羡黄门客，能为万里行。
思乡,愁绪#想家,衡州早春二首 其二,病肺不饮酒，伤心不看花。惟惊望乡处，犹自隔长沙。
怀人,失意#思念,寄沔中陈处士,沔阳有高士，栖隐在林泉。绿树孤村里，黄花三径边。功名成弃屣，诗酒度流年。久别无由会，相思意惘然。
怀人,哀伤#怨恨#思念,薄游阳羡探张公善卷诸胜舟中书寄妆楼 其一,此间原不是湘湄，无奈平生读楚辞。云雨易猜神女梦，烟波多似水仙祠。馨香何处吹兰叶，哀怨频年写竹枝。小别佩声犹在耳，偶拈红豆又相思。
思乡,愁绪#怨恨#想家,归路,归路数千里，斜阳咫尺间。角声断城堞，离恨起乡关。宿鸟先人入，江流背客还。月中听砧杵，游子复何颜。
田园,愁绪#流泪,登故友史西村小雅堂,路绕黄家溪水长，春风洒泪复登堂。草荒求仲常来径，尘满元龙旧卧床。分手死生嗟契阔，伤心聚散觉凄凉。高丘数尺栖神地，碧树争凋不待霜。
思乡,哀伤#愁绪#想家,归,束带还骑马，东西却渡船。林中才有地，峡外绝无天。虚白高人静，喧卑俗累牵。他乡悦迟暮，不敢废诗篇。
山水,哀伤#失意,登嵩山,兹岳冠神区，方中环四维。烟霞晨夕幻，曜灵东西驰。群峰万古石，芳树千年枝。山驻周王骏，途经汉帝辎。空岩答清啸，岂异三呼时。澹澹秋日光，漠漠寒云移。悲风振柯条，百草无葳蕤。孤征感节变，惝恍临路岐。回瞻北邙道，为咏游仙诗。子晋去不复，浮丘杳难追。何当从之游，服食恒在斯。
怀人,想家#思念,再寄袁二丈,秋高摇落蓟门城，万里相思对月明。人在蒹葭歌白苎，病中风雨望金茎。关山尺素时堪寄，南北孤鸿暮不征。闻说子云能献赋，长杨羽猎古今名。
思乡,愁绪#想家,杜鹃花,万花开尽弄芳菲，踯躅青山遍翠微。谢豹啼时千萼吐，锦城梦到乱红飞。朱颜一顾春将老，游子初看泪满衣。独有幽人情思薄，枝头空叫不如归。
思乡#怀人,想家,寄崔沣州,共襆台郎被，俱褰郡守帷。罚金殊往日，鸣玉幸同时。五马来何晚，双鱼赠已迟。江头望乡月，无夜不相思。
怀古,想家#思念,苏武,汉皇屈指计归期，十九年中事可疑。一死从容真细事，匹夫沟渎竟谁知。风彫使节丹心壮，雪压河梁绿水澌。珍重李陵多问讯，羝羊将乳雁来时。
思乡,哀伤#愁绪#孤独#想家,秋日书怀,江城木叶已翻飞，深巷萧萧独掩扉。北雁应知书有泪，西风不管客无衣。他乡岁月秋难遣，故国亲朋日渐稀。坐尽残阳灯火上，满天云影望依依。
思乡,愁绪#想家,其二,山梯斜日俯高舂，石涧春泉响碧淙。巡狩翠华松自拱，明禋遗迹玉常封。扫云客坐前峰月，冒雨僧归下界钟。游子襟期今不寂，飞仙环佩倘相逢。
思乡,哀伤#愁绪#想家,其四,作客他乡久，宜人此界稀。身閒长挟策，地僻惯披衣。妻有齑盐乐，儿因笋蕨肥。出门何所适，终日掩荆扉。
思乡,哀伤#愁绪#怨恨#想家,顾考功母宜人哀词,凉风起天末，游子在万里。遥遥圭组怀，岂不眷衰齿。昨梦拜北堂，念子曷归止。手把白玉玦，感之泪盈眦。今朝黄耳来，家书相报示。初日惨不晖，仓惶见天圯。百年抱长恸，哀怨从兹始。
思乡,哀伤#愁绪#想家,清明日城东顾氏庄看花分得耕字,惜春连日出重城，拣取花多任意行。娅姹临波摇客钓，迷离并冢照农耕。活东聚处芹争长，谢豹啼时笋尽生。将到薄游还小住，他乡闷过几清明。
思乡,哀伤#愁绪#想家,夜宿山馆书怀,萧然山馆似僧房，三尺寒檠一炷香。风捲松涛清入梦，窗涵月色冷侵床。倦来不觉良宵短，明发从教去路长。但愿两藩民物阜，不知何处是他乡。
思乡,哀伤#想家,壬戌岁除,坐听街头爆竹频，故乡风俗异乡人。一年今夜情偏恶，万事明朝迹已陈。灶巷扫除循祀典，州司奔走送门神。莫嫌夜雨添萧瑟，也为炎荒洗瘴尘。
悼亡,孤独#流泪#失意,哭杨焦山继盛,滚滚数行泪，远为杨焦山。反复读谏草，五内皆潸然。自昔如弦直，累累死道边。机事渊海深，孰能察其端。天声震西北，地轴摇东南。日月复薄蚀，山湮谷成渊。问地地不语，吁天天不怜。孤愁何所极，塞于天地间。
思乡,愁绪#想家,其二,月轮转头上，溪濑奏脚底。人行山色中，叶落雨声里。虚名为一官，游子在万里。行行重行行，日夕聊复止。
思乡,愁绪#想家,其二,一篱黄叶拥村庄，叹惜陶家径久荒。九日已过初泛酒，两人相对忽思乡。古来佳节多风雨，此后清吟耐雪霜。落帽台边回白首，心情不似少年狂。
思乡,哀伤#想家,对酒效乐天体三首 其一,何处难忘酒，离人思故乡。青山随远道，白发在高堂。络纬庭前月，蒹葭野外霜。此时无一盏，归梦引愁长。
思乡,愁绪#想家,久雨,久雨妨农事，那堪夜复晨。云浮沧海日，花误洞庭春。行路悲游子，匡时仰大臣。未甘栖遁迹，霄汉有通津。
思乡,哀伤#愁绪#想家,元立上人淮阴张氏子幼随父客京师父殁权厝天津且死属其子曰必反吾骨故乡时元立甫九岁贫不能自存去而为僧得法于平阳昼公今五十年矣辛卯秋徒跣北来求父葬处天津濒海沙水冲激殆不可辨有里老张姓者依稀指其处发视墓砖在焉桐棺无恙将奉以归葬相见京师乞一言纪其事爰赠以诗,僧腊五十八，当时九岁孤。悽凉衔治命，辛苦望泉垆。鬼守他乡魄，儿存出世躯。两消生死憾，含笑赴归途。
咏物,恐惧#惊讶,杜鹃,才听今春第一啼，如何便道不如归。声穿窗隙惊闺梦，血溜花梢溅客衣。叫断寸肠谁接续，懒随群翼恋芳菲。田园荒尽腰犹折，我亦因君觉昨非。
思乡,哀伤#愁绪#想家,中秋夜独坐,见惯他乡月，宁知此夜长。家书经半载，客梦近三湘。露气寒于水，蟾光皎若霜。山窗接黄鹤，莫送笛声凉。
思乡,恐惧#想家,金溪县孝女庙乐歌三章 其一,灵之来兮两旗张，导旌幢兮锵琳琅。缤晻暧兮相颉颃，并辎軿兮归故乡。归故乡兮民所望，昭肸蚃兮曶洋洋。庭燎辉兮夜未央，椒兰发兮郁芬芳。民报祀兮弗敢忘，心屏营兮咸肃将，灵格思兮民乐康。
田园,恐惧#惊讶,范村午坐,好风入修篁，槁叶舞而堕。断续一蛩吟，高下双蝶过。冻樾午阴圆，静极成痴坐。老便几杖供，慵废诵弦课。蒲团软易煖，困来百骸惰。四傍无人声，谁惊短梦破。
思乡,哀伤#想家,写怀,洛客病馀淹邺浦，故园消息阻河关。穷愁荏苒年华易，世味萧条旅况閒。
咏物,喜悦#想家,海棠,柔枝恰恰语流莺，西府名花冠蜀城。浅晕垂鬟禁惹恨，淡红低靥不胜情。消魂艳色愁无力，满眼春娇睡未成。香国梦回人近远，妆成十五正盈盈。
思乡,哀伤#怨恨#想家,寄朱二苍梧隐居,忆尔苍梧馆，双扉面一溪。野花窥虎落，归鸟占鸡栖。客梦江流急，乡心树色低。不同今夕酒，西望月如圭。
思乡#悼亡,哀伤#愁绪#想家,哭舍弟明叔集杜四首 其一,人稀书不到，白首飒凄其。死去凭谁报，应无见汝期。哀歌时自短，吾道竟何之。贫病他乡老，高楼鼓角悲。
思乡#怀人,哀伤#愁绪#想家,怀徐大滞南城,徐卿匹马走江关，一去南城久未还。坐客竞传鹦鹉赋，怀君只在凤凰山。天垂旴水低三楚，春转泸溪动百蛮。同在他乡占物候，此中新柳共谁攀。
思乡,哀伤#愁绪#孤独#想家,孤雁,如何苦作断肠声，度尽关山失弟兄。万里他乡谁是伴，单栖半夜若为情。嘐嘐每叹众人薄，落落孤将一意行。只恐影沉湘水后，更无来者继高名。
思乡,哀伤#孤独#想家,过沛县悼颜伯玮,平生金石见临危，就义从容子亦随。千载河山遗迹在，一门忠孝史官知。故乡住近文丞相，先德传从鲁太师。欲酹丘坟何处是，离离芳草泪空垂。
思乡,愁绪#想家,登献花岩,献花岩畔寺，游子数登临。花发年年好，岩深处处阴。风前收落果，坐久换鸣禽。世路何多事，看山偶会心。
思乡,愁绪#想家,柯尚舍永思堂,双亲已沦逝，游子极哀思。岁月嗟云迈，音容竟莫追。长兴风木叹，久废蓼莪诗。蚤晚膺华秩，显扬知可期。
思乡,恐惧#惊讶#想家,夜坐长山署中,觅句惊从得，呼杯幸勿空。句堪今日老，杯借片时雄。项领纷成态，腰支转未工。翛翛故园竹，偏在月明中。
山水,哀伤#流泪#想家,登宣城徐司寇山楼眺望（同张荀仲施次仲梅古愚三先生作）,杰阁成高眺，名园接胜游。天低宛水暮，风落敬亭秋。丹嶂横栏耸，青溪绕郭流。双桥飞练合，万井乱烟浮。翠竹迷南涧，寒花映北楼。玉台徐氏业，高郡谢公州。洞壑栖云志，乡关落日愁。登临伤极目，挥涕满沧洲。
怀人,孤独#思念,怀悬公,闻尔莲花客，新栖铜井山。飞泉为玉麈，明月满松关。戎马时方急，罗浮我欲还。相思蓬海隔，流泪损朱颜。
战争,愤怒#恐惧#惊讶#想家,鲍参军戎行,烽火起边亭，赤书飞汉京。良家微六郡，选骑出幽并。穷秋塞草绝，杀气正凭陵。令严畏失道，刁斗昼夜惊。风云布奇阵，追逐纵游兵。一战谷蠡馘，再战骨都平。三战单于获，长驱幕北庭。洗兵临瀚海，登封侈汉铭。请缨酬素志，爵赏讵为荣。但令麟阁上，千载垂雄名。
怀人,失意#想家,寄自牧时客林王生别馆,芙蓉秋水漫鱼矶，白石苍苔静掩扉。南国怀人成久别，茂陵多病有谁依。花飞别涧空流水，客去高斋对落晖。料得只应贤地主，相看未讶故人稀。
思乡,哀伤#愁绪#想家,临淮秋夜,鸣桡伐鼓漾回波，美酒千钟开棹歌。秦筝甫停越讴发，落日微风双翠蛾。芳年易尽瑶华晚，白日朱颜愁不返。横笛他乡未忍闻，空斋独坐成长叹。
怀人,哀伤#思念,中秋夜对月怀吴之仲,玉笛凄清隔院闻，枫林霜叶落纷纷。人间月色此时好，天上秋期今夜分。几处远山凝暮霭，一声孤雁起寒云。相思迢递天南北，坐对清光长忆君。
思乡,哀伤#愁绪#想家,九月同集蔡翼皇太守来青亭,绝胜亭台见远岗，相将高处待重阳。几行浊酒浇槐冷，尽启疏帘让菊香。人在他乡知友重，客当佳序附官忙。朅来脱帽狂从事，手划银河数漏长。
思乡,愁绪#孤独#怨恨#想家,其二,驱人饥渴来，淮阴有钓台。一母两游子，避兵风雨哀。兄有家室事，离别亦艰哉。弟为腼颜请，闻者言笑开。秋树寒蝉报，海陵乱云堆。我去学苦浅，我去年尚孩。
怀人,想家#思念,怀何仲默,忆昔乡书谬荐樗，帝城烟月共侨居。文传锦绣行空马，情契金兰得水鱼。笑语别来频入梦，灯窗病后久抛书。相思欲寄关山远，东阁梅花兴已虚。
思乡#怀人,想家#思念,忆石公却寄,别君何处最相思，多在松阴月上时。对我清辉皎如此，故乡俦侣可曾知。尺书问讯劳相忆，浅盏浇愁醉不辞。还寝剧怜风露冷，愿移残梦落书帷。
思乡#怀人,想家#思念,寄淮头家兄,君向淮堧去，相思梦不安。兵戈犹未定，道路自应难。旷野人烟少，荒城鬼燐寒。故园松菊在，何必恋微官。
思乡,孤独#想家,题李侍御山水图,山色满郊原，幽深隔市喧。孤舟横古渡，荒径掩衡门。野树烟光薄，溪桥曙色分。依稀故园景，吟对欲销魂。
思乡,愁绪#想家,同锁秀才道中即事,桑梓常留念，蹉蛇今始还。行行减客路，望望近家山。胶漆故人谊，风霜游子颜。何能谢尘鞅，高卧白云閒。
山水,恐惧#惊讶,西樵大雨同雪公往碧玉洞观瀑布,骤雨惊林壑，开门落叶纷。遥知东瀑布，澎湃下重云。破壁虹蜺出，随风珠玉分。萝衣沾湿尽，援引赖夫君。
战争,愁绪#流泪#失意#想家,王昭君,行旌入塞垣，回首望君门。汉月牵愁思，边尘惨泪痕。琵琶霜外曲，羌笛夜中魂。惆怅毡庐下，空闻刺刺言。
思乡,孤独#想家,其九 九日,孤舟何处逢佳节，淮有三洲半草莱。乡国弟兄鸿雁信，客途风雨菊花杯。空囊自觉长安远，明镜何须短鬓催。却忆故园年少事，壶觞戏马月中回。
田园,恐惧#惊讶,辋川集 栾家濑,飒飒秋雨中，浅浅石溜泻。跳波自相溅，白鹭惊复下。
田园,失意#想家,资政入村造寿器谩赋,功成身退从来少，绿野超然洗俗埃。闲出西畴营六槚，胜传南极映三槐。迎门村妇携儿拜，遮道田翁带犬回。竞喜鸣珂归旧隐，争如鸥鹭不相猜。
思乡#怀人,恐惧#想家,寄赠周德刚自万安归九江,惶恐滩声日夕哀，故人令弟独能来。岭南盗寇经时出，江上舟?几日回。客路西风桑叶落，故园细雨菊花开。县公留别应相惜，白藕黄橙照酒罍。
思乡#田园,想家,洧川田家,榆绕村庄柳绕垣，绿阴深处启柴门。平芜满野牛羊卧，落穗盈阶鸟雀喧。蓑笠雨晴当户挂，机梭夜静隔邻闻。馀年深觉为农好，望断南云想故园。
思乡,愁绪#想家,八咏楼,怀古荒碑在，登楼晚望赊。秋阴垂野薄，江势抱城斜。天地悲游子，冰霜感岁华。红尘吹裋褐，归兴及清笳。
思乡#悼亡,哀伤#想家,哭无逸兄三首 其一,久客思乡社，长歌去国门。还家未偃息，树旐忽飞翻。苦泪不胜滴，悲怀谁与论。平生急难处，愁绝望鸰原。
思乡,愁绪#想家,悠然亭,萧萧者东篱，峨峨者南山。山色无远近，如在咫尺间。茅亭敞潇洒，荜门恒反关。朝见归云驶，暮见飞鸟还。飞鸟不可即，归云不可攀。怅我穷荒谪，再见篱菊班。列树何丰茸，流泉亦潺湲。永日无氛翳，地隙景自閒。时枉幽人侣，暂解游子颜。清风巳千载，馀波及颓顽。
怀古,愤怒#惊讶,暨阳怀古二十三首 其一 ①有吴延陵君子之墓,呜呼致其哀，有吴表其国。延陵本其心，君子重其德。十字旨甚微，褒以麟经笔。后儒多致疑，真赝说凭臆。篆疑汉代书，石指丹阳勒。风雷怒赫然，特为显而出。顷刻碎复完，初不假人力。迄今无缝衣，丰碑江上植。聚讼障先贤，神来解尔惑。
思乡,愁绪#想家,九日次边青崖太常韵,落帽怜高兴，衔杯意转哀。叶辞霜后树，人上雨中台。为客悲秋尽，思乡见雁来。百年几佳节，又负菊花开。
思乡,哀伤#愁绪#想家,其三,月明秋院静，砧声一何悲。为问捣衣者，云是游子妻。昔居燕昵初，不忍一夕违。如何远行役，十载犹未归。淇上有游女，邯郸多妖姬。容华虽可爱，节义亦易亏。君虽不我念，妾志终不移。愿君一回虑，追念合卺时。
思乡,愁绪#想家,寄李考功（道传）,虚灵天地心，亹亹万化机。几形有动静，诚尽无显微。人惟不自信，稷颜有相违。居人惮寒暑，游子行不归。谁知烱然存，彼物乃吾知。高人真畏友，圣贤吾师师。
思乡,哀伤#愁绪#想家,雪庭上人惠药资是经钱，赋此以谢,牝庐居然欲半年，甚于水火观中禅。死生有命固无惧，老病他乡始可怜。家食旧非邻院米，药资今受施僧钱。数间破屋丛书里，谁问洛城卢玉川？
怀人,流泪#失意#思念,寄丘懋实都谏,匈奴十月寇边关，壮士于今未解颜。报国此身堪自许，清时何意送君还。百年交定风尘际，万死恩深涕泪间。惆怅河梁成往迹，相思频上蓟门山。
思乡,流泪#想家,九日范制府眉山邀游龙淙洞,草色青青夜未霜，天涯不信是重阳。拟将杯酒浇枫叶，况有箫声绕石梁。涧曲自应红雨润，洞虚时见白云藏。秋风鸿雁无消息，何处登高望故乡。
送别,哀伤#想家,沣西别乐天博载樊宗宪李景信两秀才侄谷三月三十日相饯送,今朝相送自同游，酒语诗情替别愁。忽到沣西总回去，一身骑马向通州。
思乡,哀伤#想家,次忻州,故园杳无际，凄然客思多。雪中归代郡，冰上渡滹沱。野戍孤烟出，寒空一鸟过。边庭谁与晤，独赋式微歌。
山水,孤独#想家,登君山,乾坤晴日大，千里不曾迷。白练分江静，青烟剪树齐。独游全是兴，偶影自无诋。世路容余窄，山中与鸟栖。
田园,流泪#想家,饮酒近村,放翁睡多少行立，人扶往赴邻里集。痛饮山花插鬓红，醉归棘露沾衣湿。纱巾一幅何翩翩，庭中弄影不肯眠。莫欺此老今衰甚，曾见高皇狩越年。
战争,孤独#失意,奉使契丹二十八首 渡桑乾,北渡桑乾冰欲结，心畏穹庐三尺雪。南渡桑乾风始和，冰开易水应生波。穹庐雪落我未到，到时坚白如磐陀。会同出入凡十日，腥膻酸薄不可食。羊脩乳粥差便人，风隧沙场不宜客。相携走马渡桑乾，旌旆一返无由还。胡人送客不忍去，久安和好依中原。年年相送桑乾上，欲话白沟一惆怅。
思乡,想家#思念,试院次韵马驹父见寄,华发萧萧知更稀，回头五十四年非。花添病眼正临卷，春满故园犹未归。止酒独醒陶靖节，寄诗相忆谢玄晖。若为比得新篇美，西蜀江头锦一机。
思乡,孤独#想家,湖上有怀,湖上青山半入城，湖中风景坐来清。高飞双鹤与天近，远去孤舟隔水明。为客故乡秋雁杳，怀人落日暮云平。无端忽起思归念，相对尊前共一倾。
田园,怨恨#想家,雪中至近村,荒山风雪岁将残，贷粟迢迢犯苦寒。急燎征裘憩牛屋，旋沽村酒挂驴鞍。清贫彻骨初无憾，老健逢人彊自宽。深夜还家未能睡，解囊吹火取诗看。
思乡,哀伤#愁绪#想家,其五,冉冉年欲度，秋兰采间萎。荡涤千岁情，结束欲何为。美酒不误人，红颜多所宜。万事自明日，行乐此一时。四座惨无言，游子中心知。浮云动悠悠，故乡难可期。
思乡,哀伤#想家,其五,黯黯危肠独九回，故园谁对此时开。撚来聊把倚孤枕，更拟慇勤入梦来。
思乡,哀伤#愁绪#想家,雨夜怀明叔并忆成父,放竹近轩窗，地方中对床。非贪起居适，乐是话言长。已解萧骚味，仍忧摆撼伤。去君才数驿，忆弟更他乡。
思乡,哀伤#愁绪#想家,旅寓有感,黄梅疏雨日初长，节序频移水一方。云卷池塘蝼蝈语，风翻堤径柳花扬。撩人景物偏多态，忧世痴情却欲狂。夜里几回还里梦，竹声敲醒又他乡。
思乡,哀伤#愁绪#流泪#失意#想家,马鞍山吊赖秀才墓,篮舆发北门，市尘忽已隔。一径入寒林，微风动深碧。不知何代女，树此贞坊石。郁郁马鞍山，白骨鱼鳞积。聚此万古魂，草木黯无色。翁仲立斜阳，白杨卧沙砾。堂堂少穆公，一代推巨擘。吾友赖秀才，八年傍窀穸。凭依得正人，他乡死亦得。涕泣奠椒浆，鸡酒酬在昔。薄暮野风吹，纸钱挂松拍。一鸟下空山，归途日已夕。
思乡,哀伤#愁绪#想家,题陆放翁湖上诗后,放浪江湖一老翁，若耶溪上几春风。门前流水斜还直，篱外闲花白复红。甚欲赋诗追杜子，也能纵酒学陶公。细看墨迹成怀古，叹息他乡类断蓬。
思乡,愁绪#想家,严州,天涯游子去匆匆，一夜轻舟趁晓风。江入桐庐山四束，橘花深处雨濛濛。
怀人,孤独#失意#思念,寄徐季长,念昔桃始华，别君漳水头。相别几何时，天事司蓐收。阙月六度圆，相见间何阔。百年飞电中，能得几回别。别君几何时，忆君如饥渴。饥渴良有时，思君无时节。野人苦幽独，相值谁与亲。流落在苍莽，坎轲一伤神。相望参与商，相隔云与泥。草木忝臭味，笑谈极相思。相思一何久，行行重回首。回首征雁行，中有来书否。
山水,哀伤#想家,登黄榆马陵诸山是太行绝顶处 其一,太行山色倚?岏，绝顶清秋万里看。地坼黄河趋碣石，天回紫塞抱长安。悲风大壑飞流折，白日千厓落木寒。向夕振衣来朔雨，关门萧瑟罢凭栏。
思乡,哀伤#想家,和鲤南四弟见寄,抱琴怜古调，三载泣雍门。旧梦落灯影，乡心堕暝痕。江河才士胆，文字古人魂。谁起幽忧疾，难为一并论。
思乡,哀伤#想家,其二,小立峰头望故乡，故乡不见只苍苍。客心恨杀云遮却，不道无云即断肠。
战争,怨恨#想家,其四,穷山避乱敞军门，威望遥遥万马屯。不战岂能收杀运，无功先已负君恩。祇闻怨毒归诸将，可有心肝奉至尊。一样沙场征戍死，模糊敢信是忠魂。
咏物,恐惧#想家,雨,太湖澒洞胥江平，风吹梅雨惊如绳。衣裳沾湿户生菌，步檐倚杖气郁蒸。匡床簟纹琉璃滑，永昼偃卧聊曲肱。池水潋滟上阶砌，辘轳旋汲旋复增。朱鱼戢戢罗扇底，投以饼饵波閒腾。斯时插莳正旁午，秧马蹀躞来相仍。劝农且驾撅头舫，斗酒慰劳循畦塍。黏天云水决皆入，村歌呕哑得未曾。西陂鱼麦亦大好，侧身北望归怀兴。
思乡,哀伤#愁绪#怨恨#想家,秋感,凉飙日夜至，落叶满平原。敷荣艳春节，萎脱馀秋根。客心易感物，岂不思故园。别离经万里，愁苦难具言。昔为掌中珍，锦幄施华轩。今作路旁草，稀逢雨露恩。飘零每自惜，患害仍朝昏。内养学玄豹，外术惭白猿。湘江有馀恨，纨扇多愁怨。黾勉修令德，迁延弭众冤。归云拥昃日，昏鸟向林翻。独立久延伫，忧伤谁与论。
思乡,愁绪#想家,其二,孤市辉辉日半城，鸣驺门外即脩程。霜清岱色偏凌汉，腊近梅花乱著英。对酒可胜游子念，买舟还作济川行。当筵郢曲堪谁和，三叠阳关是此声。
咏物,恐惧#惊讶,雪,瑞木辞天汉，因风响触楹。光催晓鸡误，素失白鹇惊。冰柱随门见，瑶林逐径成。南州多疠鬼，藉汝胜鏖兵。
山水,喜悦#孤独,登淩敲台遗迹在太平城北三里许改为黄山寺台但存一危石,淩敲台上石零丁，露草骨丝虫乱鸣。独有东山无改换，几番冷眼看升平。
思乡,哀伤#愁绪#流泪#想家,将西行,兵甲满四野，风雨路漫漫。十步半荆棘，谁言天地宽。岂不惮行役，君亲事辛酸。大江浩无涯，哀鸿急羽翰。荒台委白骨，抱此长恨端。我行逢乱离，豺虎塞巑岏。存亡达义命，敢怨行路难。再拜别所生，忍痛摧心肝。游子有老亲，恒言客途安。挥手各努力，毋须重汍澜。
思乡,愁绪#想家,其五,思乡无日不关情，况复春灯对月明。欲作家书附回使，归心先过洛阳城。
闺怨,恐惧#惊讶,浣溪沙 春闺,午梦谁惊树影摇，玉楼人倦倚红绡。游丝系满杏花梢。蜂逐窗棂迷去路，燕寻垒草未归巢。风筝线断傍云高。
思乡,恐惧#想家,道中怀故乡诸友,暗中栉发月中餐，驴足凌兢度晚山。残雪满川遗万玉，好峰留雾失双鬟。此身老去星霜改，远道归来岁月閒。想得故乡诸旧友，青绫高卧掩松关。
怀人,恐惧#失意#思念,寄荣子雍,苍茫腊雪欲成泥，又见东风上柳枝。万事过前浑是梦，百年投老只添悲。功名末路收常晚，节物惊心空自知。千里故人犹念我，书来辛苦话相思。
思乡,愤怒#愁绪#恐惧#惊讶#失意#想家,荣恩介寿诗为陈矩庵中丞乃翁作四首 其一,中年谢簪组，将以遗世荣。晚岁沐崇恩，封诰来承明。金章既煇霍，廌冠亦峥嵘。升拜天子光，闾里咸震惊。悠哉显扬志，爰毕游子情。
思乡#田园,想家,田家,岐路忽三叉，居民四五家。人行茅屋罅，犬吠枳篱斜。拗项壶卢架，长身巨胜花。故园宛在眼，南望白云遐。
思乡,愁绪#想家#思念,为陈少府赋望云,高台临广逵，上抗浮云端。游子思亲闱，登之以遐观。亲闱不可见，白云阻河关。顾兹好爵縻，何当一承颜。登山山有岐，涉水河有湍。王事虽贤劳，敢辞陟岵难。青天何茫茫，大地亦盘盘。归袖欲奋飞，愿附鸿鹄翰。
思乡,怨恨#想家,癸酉除夕用子瞻除夕野宿常州城外诗韵赠张继 其一,坐送流年祇足悲，神州万事向衰微。龙盘山色浑如梦，鹤语乡心末得归。卷里总嫌新解少，眼中惟恨故人稀。愿君毋悔平生学，白首松筠好共依。
思乡,孤独#恐惧#想家,巴东峡,晚泊孤舟春水生，远滩双棹片帆轻。消魂一觉乡心梦，卧听四山风雨声。
思乡,失意#想家,敬轩诚轩携酒见过西岩西池同赋,日落寒城闭，天空倦鸟归。高楼才暝色，新月亦清辉。秋兴骚人赋，乡心客子衣。王门岂无事，载酒过玄晖。
怀人,失意#想家#思念,寄樊泾,客里偏多病，愁中定有诗。故人频入梦，吾道久堪悲。药裹抛来未，淮漕放莫迟。旧交零落尽，待尔慰相思。
怀人,想家#思念,寄晁应之二首 其一,强读诗书叹白头，一官飘泊寄东周。匏瓜有系身难去，人足无音境更幽。晚接贤豪宽病思，老将文字写离忧。相思一夕亲谈笑，梦断云山相对愁。
怀人,想家#思念,怀都门诸友,芍药期将过，安榴花复开。遥知清赏处，应念白头回。片月千山里，孤云万里来。相思情正剧，邻笛不胜哀。
咏物,恐惧#惊讶,咏马,曾经伯乐识长鸣，不似龙行不敢行。金埒未登嘶若是，盐车犹驾瘦何惊。难逢王济知音癖，欲就燕昭买骏名。早晚飞黄引同皂，碧云天上作鸾鸣。
思乡,哀伤#愁绪#想家,九日集圆通寺有怀,并马珠林金殿开，兼天云气五华来。黄花满地他乡色，白雁凌霜返照回。短发风前频落帽，愁心秋到趁衔杯。不知绝塞持缨者，此日遥临何处台。
怀人,恐惧#惊讶#失意,次韵叶首善龙图见寄,十年流落卧漳滨，种秫畦蔬手自亲。心似疲牛犹喘月，身如病木岂知春。试弹长铗撩公子，忽解绨袍值故人。健笔纵横惊老眼，恍疑帝所梦韶钧。
思乡#怀人,哀伤#愁绪#想家,立春日同李十九饮孙少宰蛰室有怀曹侍郎在里,七度辛盘会，他乡岁岁殊。未知今夕宴，得与故人俱。舞鹤喧庭榭，飞花洒画图。因怀锄菜叟，万里隔春芜。
思乡,流泪#想家,偶书,帝恩容贷比天宽，天见孤臣涕泪潸。数日得看书半卷，一身犹占屋三间。团团便是故乡月，叠叠只如东越山。第引沧浪澡心骨，尧云终自不违颜。
送别,怨恨#想家,别岭南熊判官,十年常远道，不忍别离声。况复三巴外，仍逢万里行。桐花新雨气，梨叶晚春晴。到海知何日，风波从此生。
思乡#怀人,哀伤#想家#思念,寄杨大尹景昌,君令东流邑，我佐西江宪。云树窗湖海，相思隔州县。屈指今五年，丰度不一见。岂知岁月徂，但觉须发变。念我数寄书，开缄见君面。书中何云云，切偲更责善。官卑不足嗟，位高复何羡。赋命有厚薄，愿取各强健。虽叨台省荣，能无故乡恋。况深桑梓思，哀哀泪如霰。平生谅所知，非狂亦非狷。殷勤寄君诗，西风趁鸿便。
思乡,怨恨#想家,黔阳九日,黔阳九日意何如，北望神京万里馀。行院已无人送酒，故园应有雁传书。铁冠不向秋风落，黄菊仍沾晓露舒。霜满南天消恶气，锦囊何必佩茱萸。
思乡,哀伤#愁绪#孤独#失意#想家,西湖秋夜寄紫玉侍儿,他乡流落怨归期，天外秋风雁去迟。枕上雨声灯下泪，湖心山色镜中眉。难将双楫迎桃叶，愁听孤舟唱竹枝。遥忆琐窗肠断处，残更哀角梦回时。
思乡,哀伤#失意#想家,希文将南归次渊明田居诗韵来索和章四首 其一,故乡去我远，缥缈三神山。风尘一涉足，忽忽伤徂年。曹生静者流，心若珠在渊。不使閒草木，萌牙荒寸田。如何潇洒姿，亦复趋人间。一官比薪积，后至争居前。坐看车马衢，群情动如烟。秋风夜入户，晓镜增华颠。身先候雁翔，心与浮云閒。归期服勇决，临别翻欣然。
思乡,哀伤#想家,如皋道中,荆棘正当道，斯时胡远行。远山横薄翠，初月弄微明。隔岸花无赖，临风竹有声。故乡虽可恋，争奈未休兵。
山水,流泪#失意,游麻姑山二首 其一,鲁公辞翰勒山巅，鲠峭风姿亦喜仙。假道来游非偶尔，追寻遗迹更茫然。野花幽草堪成梦，老鹤乔松不记年。谁谓瑶台无路到，月明风露正涓涓。
思乡,哀伤#想家,闰九月九日登高有感,隔霜云叶绕天愁，闰节重来续旧游。赋客岂辞聊暇日，楚人无奈剩悲秋。寒萸实老犹薰佩，晚菊香残不占瓯。怅忆故园归信断，渚鸿川鲤两悠悠。
悼亡,愁绪#失意,哭故相王文恪公二首 其一,才锡元圭告禹功，公归遵渚咏飞鸿。休休岂屑争他技，蹇蹇俄惊失匪躬。下马有坟悲董相，只鸡无路奠桥公。伤心知己千行泪，洒向平沙大幕风！
怀人,哀伤#思念,寄蒋节庵鍊师,观门迢递碧萝阴，尘迹空怀物外寻。沧海月明人去远，瑶池秋晚雁来深。孤云野鹤悠悠别，积水江枫夜夜心。遥想山中多胜事，相思时复寄瑶琴。
思乡,愁绪#想家,其四,三辅旌旗控月寒，九河台殿压风湍。元戎旧建征东节，上将新登镇北坛。列校任驱鹅鹳阵，高流容脱鵔鸃冠。悬知王粲思乡切，一赋从军为路难。
思乡,哀伤#想家,和四哥钱塘思归韵,郁郁羁怀久欲东，故园何日割蒿蓬。可堪世路尘缨缚，却使云山蕙帐空。待价深藏非左计，汗颜为斲岂良工。须知吕望严陵辈，亦是沧浪一钓翁。
送别,失意#想家,庐山书堂送祝秀才还乡,束书辞我下重巅，相送同临楚岸边。归思几随千里水，离情空寄一枝蝉。园林到日酒初熟，庭户开时月正圆。莫使蹉跎恋疏野，男儿酬志在当年。
思乡,哀伤#愁绪#想家,题陈叔振宪使雁山永慕卷,家山埋玉几星霜，游子天涯倍感伤。宰木有乌风淅淅，泉台无路夜茫茫。当年独立心常在，此日三迁教未忘。貌得佳城随宦辙，公馀展拜泪淋浪。
思乡,愁绪#想家,春晚游宝云寺,繁杏青犹小，幽花落更香。目随云雨断，恨与水风长。蚁子何缘斗，蜂儿有底忙。山人能弃世，游子不思乡。
思乡,愁绪#失意#想家,登直姑城楼,吴樯楚舵望中收，西北风烟接上游。海气倒垂千嶂远，燕关日抱五云流。贾生封事馀双泪，王粲思乡自百忧。向夕苍苍洲渚乱，断鸿哀角不堪留。
思乡,愁绪#想家,其二,不妨游子芰荷衣，散发行歌自采薇。洞里幽花莫相笑，此心非是爱轻肥。
思乡,哀伤#愁绪#孤独#怨恨#想家,初秋忆金均两弟,江渚秋风至，他乡离别心。孤云愁自远，一叶感何深。忧喜尝同域，飞鸣忽异林。青山西北望，堪作白头吟。
思乡,愁绪#失意#想家,九月晦日钧州公馆见菊,天涯已逼三冬候，客舍仍开九日花。无那繁香经雨歇，独看疏蕊向风斜。餐英实有骚人兴，送酒虚疑陶令家。想象故园摇落尽，倍令游子惜年华。
思乡#咏物,失意#想家,蝉,高柳咽新蝉，初闻思惘然。可堪新别处，况复早秋天。响逐轻风度，心随馀韵悬。故乡行未至，愁剧不成眠。
思乡,哀伤#想家,七月十四夜京师望月,万里故乡月，纷纷照客衣。天长蟾影遍，人倦露华微。旅馆秋归早，家山梦到稀。别来无一字，流恨满清晖。
思乡,愁绪#想家,连国华饯予出天山因用韵,十年不得舞衣班，一忆江南胆欲寒。黄犬候来秋自老，白云望断信何难。军中得句常横槊，客里伤心每据鞍。游子未归情几许，天山风雪正漫漫。
思乡,愁绪#惊讶#想家,早雁,一声初度自衡湘，断续天边见几行。似有惊疑同避弋，只应来去为随阳。高飞关塞何曾阻，久宿蒹葭渐有霜。白首苏卿无恙在，北风时节倍思乡。
思乡,孤独#想家,其三,海渚无桥梁，日暮波浩浩。车马不能通，远望惄如捣。浮云日以变，我亲日以老。万里飞烟尘，天木伤草草。梦见故乡客，言归苦不早。旧宅属何人，斗大梧桐槁。亲戚有书来，书中何所道。上言邻里殊，下言故人少。
思乡,哀伤#愁绪#想家,至宿闻陆昭中病痁,伟干亭亭叹辙鳞，弊裘破帽厌京尘。一官耻作儿女态，扁舟去卜渔樵邻。他乡未办饘粥计，何物更能寒热人。努力扶持饱吃饭，秋风江上正鲈莼。
思乡,喜悦#想家,晚秋偶成,未寒天气欲寒风，霜染枫林渐已红。五夜乡心生蟋蟀，一年秋色在梧桐。鸽铃雁字云千里，药径菘畦池半弓。好把酒杯寻乐趣，菊花昨夜放篱东。
思乡,愁绪#想家,《机灯课读图》，为招鹤舟题，兼寄其兄铭山明府,儿共书灯女共机，此情何日慰慈闱。诸孤在抱眼中泪，游子思归身上衣。老屋荒寒花自发，白云淡宕雁分飞。天涯应惬门闾望，烛影团圞乐晚晖。
悼亡,孤独#恐惧,哭李长源,十月西来始哭君，山中何处有孤坟。以才见杀人皆惜，忤物能全我未闻。李白歌诗堪应诏，陈琳书檄偶从军。穷途无地酬知已，会待升平缉旧文。
思乡,孤独#想家,秋日西郊宴集（时屈道人归自辽阳）,寥落王风蔓草生，荒郊何意会群英。十年丧乱同王粲，万里归来独子卿。林际远烟鸦噪晚，雨馀新月雁窥晴。故园秋色携琴在，吟断西楼画角声。
思乡,怨恨#想家,冬雨閒居 其一,寒到天边减，雨偏冬后淫。一閒消客况，万感入乡心。乞火修山屐，绽囊护旅琴。更嫌风稍紧，移药傍廧阴。
怀人,哀伤#怨恨#思念,离亭前思有寄,酒醒江亭客，缠绵恨别离。笙歌筵散后，风月夜长时。耿耿看灯暗，悠悠结梦迟。若无骚雅分，何计达相思。
思乡,哀伤#想家,龙江紫云岩集唐句,故园归去又新年，重到云居独悄然。丹凤昼飞群木冷，骊龙春暖抱珠眠。孤高堪弄桓伊笛，壮志仍输祖逖鞭。几处松筠烧后死，绿杨花扑一溪烟。
思乡,愁绪#想家,访痴仙山庄即事,来访庞公宅，云山郭外横。萍蓬游子迹，鸡黍故人情。栗里安耕稼，桃源隐姓名。醇醪拚一醉，重与话鸥盟。
思乡,愁绪#想家,古八变歌,凉风起夕吹，白露浥寒霏。朔雁来天北，越燕辞南归。蟋蟀鸣四壁，熠耀照我帷。桐叶满空井，百卉亦具腓。关河千里外，游子暮何之。
战争#闺怨,想家#思念,望夫石,夫君自是好征战，远戍龙城不可见。登高望夫夫未知，千秋万岁长相思。相思杳杳无终极，心在不知身为石。劝君休更望征人，征人已作塞上尘。石头可点尘可飞，望尘如见征夫归。
思乡,愁绪#想家,江行,江风来自北，弭棹江水南。白浪聒不息，游气昏空潭。旷野何苍苍，引步随幽探。鹿鸣求其牡，丰草非所甘。江燕啄不食，念雏声喃喃。物性固如此，游子何以堪。慨彼江中水，冲波无定湍。古人忍饥渴，旨矣非空谈。
战争,想家#思念,凉州行,凉州四面皆沙碛，风吹沙平马无迹。东门供张接中使，万里来宣布袄敕。敕中墨色如未乾，君王心念儿郎寒。当街谢恩拜舞罢，万岁声上黄云端。安西北庭皆郡县，四夷朝贡无征战。旧时胡虏陷关中，五丈原头作边面。
思乡,哀伤#想家,钱塘旅舍,云山千万叠，身事恨悠悠。客鬓秋风急，乡心夜雨愁。蛩鸣邻寺壁，雁过隔湖楼。目送千帆远，长江空自流。
思乡,哀伤#恐惧#惊讶#想家,暮发南浦,薄暮雪初晴，扬帆江上行。帘窥寒月影，枕纳夜涛声。地迥鱼书杳，风高雁阵惊。乡心兼旅思，耿耿不能平。
怀人,想家#思念,登舟见月怀乡友,春日花开祖道前，秋风人上潞河船。红尘易变干时发，新月殊明故国天。四顾江山犹昔日，一分襟袂即经年。玉楼两地光辉满，南北相思益渺然。
怀人,孤独#想家,子与将之瑞州予亦南行寄此为别,量移劳圣主，尺组不须论。山雪思君曲，江枫去国恩。孤村通栗里，三谷近麻源。独有天涯客，扁舟夜听猿。
思乡,哀伤#愁绪#想家,次宿州三首（录一首）,野水围城郭，寒涛叠女墙。文章通上国，姓氏隐他乡。夜月千峰雪，晨风满剑霜。长歌人不识，把酒托清狂。
思乡,愁绪#想家,本师诞日①,师定念游子，遥知父母心。望云天际远，曝日石门深。香影浮阶砌，猿声彻野林。无穷长跪祝，惟有此微忱。
思乡,喜悦#孤独#怨恨#想家,五月五日,怡悦经故园，芳菲值良节。风俗犹自存，念我久离别。葵榴缀时秾，蒲荷散幽洌。莫谓暄景滋，湘江坐鸣鴂。
怀人,喜悦#思念,次韵端父和鲜于伯几所寄诗,画舸西湖到处游，别来飞梦到杭州。百年底用忧千岁，一日相思似几秋。苦忆东南多胜事，空吟西北有高楼。只今赖有刘公干，时写新诗解客愁。
怀人,想家#思念,寄友,江波茫茫雪千顷，斜阳闪闪归帆影。行人过尽不逢君，绿酒满杯谁共饮。飞光如水不可留，思君如仙不可求。风捲落红千万片，满空散作相思愁。
悼亡,哀伤#失意,哭邓氏女兄 其一,东田嶂下古荒村，又向荆榛占一坟。寒苦到今初是了，荣枯从此更休分。棺旁乳女随遗褓，膝下亡男恨白云。共系人间酸鼻事，欲言聊复泪纷纷。
闺怨,失意#想家,宫词,紫禁迢迢宫漏鸣，夜深无语独含情。春风鸾镜愁中影，明月羊车梦里声。尘暗玉阶綦迹断，香飘金屋篆烟清。贞心一任蛾眉妒，买赋何须问马卿。
思乡,愁绪#想家,赠友人边游回（一作薛能诗）,游子新从绝塞回，自言曾上李陵台。尊前语尽北风起，秋色萧条胡雁来。
思乡,哀伤#愁绪#想家,古滕道中得家报,正有他乡泪，惊逢故国人。计程三阅月，问信一舒颦。紫气东来合，浮云北望频。无端杨柳色，偏逐马蹄新。
思乡,愁绪#想家,惕斋用东坡韵 其一,四时无休歇，过去那堪数。二气自升降，天地亦何语。独坐望云烟，波鸟时高举。为怜衰谢人，白发剩几缕。支离叹此身，短筇难为拄。况复人间世，霜雪杂风雨。故园枣栗熟，剥落动盈筥。不定若飞蓬，飘欻及黄土。隐几澹无营，丘壑倘相许。
怀人,孤独#想家#思念,南至微雪斋居怀同直敦复近公,阳琯初回綵线微，层阴连夜满皇畿。梅含绮阁花先放，柳暗龙池絮已飞。省署漏随银烛换，烟霄人向玉阶归。相思为报瑶台客，明日占云在禁闱。
思乡,怨恨#想家,秋日忆故园,素得故园趣，远如南涧阿。众芳时既集，啼鸟秋复多。对竹不及晦，酌酒屡当歌。去乡仅十载，怀之可奈何。
思乡,恐惧#想家,其二,泰道将亨尚未回，侧身天地一孤荄。故园松菊今相待，屈指春和归去来。
思乡,哀伤#愁绪#想家,拟孟东野闻砧,羁人怨夜长，况复闻清砧。急杵捣离思，哀响攒秋心。他乡各明月，故衣难掩襟。谁能塞两耳，满与浊醪斟。
思乡,哀伤#愁绪#失意#想家,元日寓临湘有感,东风吹上碧桃花，春思无穷日影斜。老大他乡怜病客，寂寥无酒负诗家。坐看夜半留残烛，度过时光唤煮茶。自愧菲才耽禄久，天涯流落敢咨嗟。
思乡,哀伤#孤独#想家,临清登舟怀故乡诸棋会,秋光忽已半，暗蛩作寒声。堤柳渐落叶，风露涌凄清。客怀易成感，迢迢故乡情。城东有别墅，朝夕聚群英。手谈复觞咏，绝无尘虑生。愧我独何为，劳劳苦浮名。孤舟烟水上，远道恒心惊。
闺怨,哀伤#恐惧#惊讶,闺中闻子规,交疏日射房栊晓，碧树初闻子规鸟。惊回残梦了无欢，惨切春愁破清悄。独宿何曾下绣帏，宁劳劝我不如归。莺花烂熳江南道，好向游人醉处啼。
思乡,哀伤#愁绪#想家,题画,佛桑新到处，菡萏正撩人。共贮冰纹馆，他乡姊妹亲。
思乡,愁绪#孤独#想家,次邓伯言思归诗韵三首 其一,万里江南客，思乡无限情。白头谁作伴，清夜读书声。
思乡,哀伤#愁绪#想家,其五,微风急雪点微茫，渔浦江边上客航。逆水趁潮如顺水，他乡送客似离乡。
思乡,恐惧#想家,五日即事,张具高堂试酒鎗，新松新桂午阴清。迹邻海鸟应无忌，身著荷衣亦自轻。家计仅存三径菊，山肴不羡五侯鲭。惊心吾土多烽火，那得灵符与辟兵。
思乡,流泪#想家,清明日河閒道上,客里对春春可怜，况逢佳节更潸然。一枝两枝还垂柳，十家五家常禁烟。梦草不青惟北地，望云多白是南天。依稀忆似故乡处，水鸟双飞绿满川。
思乡,愁绪#失意#想家,九日安陵同蔡成之发舟,亢帆安陵浦，泛舸清川浔。渚枉倦回沿，厓倾诧崎嵚。寒原变凄候，浮霭散层阴。落日隐丛薄，孤霞冒平林。虽同佳人娱，屡兴游子吟。登高谁为情，枉兹岁物侵。旷达获自古，维絷惭在今。缅怀篱下菊，结念丘中琴。川涂渺无绪，风波浩难任。行因逐物役，杳然返素心。
思乡,哀伤#孤独#想家,过吴门怀旧,香残带缓不胜愁，又见萧条一片秋。身到故乡翻是客，心随明月许同舟。数声新雁凌江下，几点寒鸦逐水流。遮莫生平多少恨，閒吟欹枕更悠悠。
思乡,愁绪#想家,句 其一,晓鸟啼哑哑，游子初去家。去家向何许，雪暗天一涯。
思乡,愁绪#失意#想家,相见坡去镇远三十里,上尽高坡复下坡，下扶青竹上扪萝。乍看世上坦途少，便觉人间险路多。游子可堪行靡靡，鹧鸪休更唤哥哥。经过此地名相见，其奈乡关不见何。
思乡,愁绪#想家,闰月朔日道中忆东园菊,今年九月菊，应自敛芳菲。秋色未云暮，游子将欲归。系心霜露满，凝恨雁鸿稀。想到尊前见，寒香正点衣。
思乡,愁绪#流泪#想家,夜坐,流水涓涓落砌莎，竹窗残月冷无多。傍人不念思乡苦，独奏南楼一曲歌。
思乡,恐惧#失意#想家,十二月初四夜大雪用东坡尖叉韵二首 其一,峭寒洒淅背毛纤，深夜重衾拥护严。附郭芳馨思邓尉，故乡薪米忆无盐。为怜晚岁思归处，又顿朝光不上檐。想见西街街畔塔，玲珑寒玉出双尖。
战争#思乡,想家,从军行,边尘起西北，敌骑日相望。仗剑报明主，长揖辞故乡。征行渡沙漠，慷慨隶戎行。羽书昨夜至，匈奴寇渔阳。吏士若云屯，我兵精且强。扬旌耀汉月，吹角飞边霜。一战摧月支，再战款名王。弯弓月在手，鸣镝星流光。勒功燕然石，传檄瀚海傍。归来拜骠骑，恩宠冠长杨。
思乡,愁绪#想家,其五 刘阮再到天台不复见诸仙子,欢合从前记尚真，不堪重问杳音尘。玉箫金粉遗新恨，红树青山失旧邻。野鸟唤回花底梦，水云悽断洞中春。故乡落寞故人去，空对斜晖愁杀人。
怀人,想家#思念,怀莫少虚,把酒论文处，操觚草奏时。清宵仍梦到，白日更心驰。北阙山川邈，西风岁月移。归期今已缓，两地一相思。
思乡,愁绪#想家,其二,倦鸟投枝已乱飞，林间暝色渐霏微。春山日暮成孤坐，游子天涯正忆归。古洞湿云含宿雨，碧溪明月弄清辉。桃花不管人间事，只笑山人未拂衣。
思乡,愁绪#想家,闵子祠,下马秋原拜闵祠，祠倾谁与覆茅茨。数家石屋贤人里，一片荒坟孝子碑。汶水风清辞世往，芦花衣冷畏人知。可怜陌上俱游子，回首乡关日暮时。
思乡#怀人,想家,旅夜书怀二首 其一,悄悄人初寂，迢迢夜未央。秋声惟野树，月影自寒塘。归路纡情远，旧游入梦长。故园有丛菊，花发似重阳。
田园,喜悦#想家,和田家 其一,门外无人水满池，独□一犬护门帏。蓦然踊跃闻声喜，翁媪犁锄带月归。
思乡,喜悦#想家,其五,癸亥辞修门，拜赐散人号。一出非本心，欢喜归祭灶。故乡多名山，幸得遂所好。舟舆虽难具，信步亦可到。清溪无尘滓，奇峰有云冒。雨垫林宗巾，风落孟嘉帽。岂惟狂故在，望远亦未眊。一醉傥可谋，敢爱将军告。
思乡,愁绪#失意#想家,重阳前一日,楚天愁绝九回肠，汉水烟波动渺茫。雁尽北书无日到，秋深南菊为谁芳。江头落叶催行路，岘首浮云蔽故乡。惆怅年来迟暮意，明朝风色是重阳。
田园,喜悦#孤独,梅花村前遇畲人荐酒,落落梅花村，前有烧畲客。殷勤芳树下，酌以缥玉白。杯盘出古窑，鸡豕自山泽。陶然巾车去，和风荡长陌。
山水,孤独#想家,游山寺,山根雨气愁冥冥，山上日落石气青。何年荒客结茅屋，已垦辣田成畦町。鸭脚声乾疑吠蛤，殿头佛烬县秋萤。老僧茶瓜喜客至，更要九月锄茯苓。
闺怨,恐惧#惊讶#想家,江南曲,客从潮阳来，夜泊秦淮口。乡语人不知，儿童闻拍手。钱塘八月时，潮来高百尺。三五弄潮儿，戏舟若梭织。络纬夜夜吟，吟时惊妾心。征衣犹未寄，只恐晓寒侵。君比天边月，妾比江中水。愿月上钟山，照江清彻底。
思乡,愁绪#想家,奉寄族叔父仲学先生,游子归时亲倚闾，斑衣华发近何如。生涯随分田园好，日课诸孙读父书。
思乡,流泪#怨恨#失意#想家,至正庚辛唱和诗得方字,伊余本奇薄，受知彻平章。亲老系微禄，羁官在江乡。一朝不得志，投劾归山庄。岂谓逢乱略，松菊萎兵荒。平川斗波浪，衍陆成太行。故园窅难觅，芜没在浔阳。中原渐陆沈，懦将空鸱张。翻增绍兴恨，血战念家王。月色似为苦，凄凄满中方。今古成浩叹，涕落沾衣裳。
思乡,愤怒#哀伤,和乐天洛城春齐梁体八韵,帝城宜春入，游人喜意长。草生季伦谷，花出莫愁坊。断云发山色，轻风漾水光。楼前戏马地，树下斗鸡场。白头自为侣，绿酒亦满觞。潘园观种植，谢墅阅池塘。至闲似隐逸，过老不悲伤。相问焉功德，银黄游故乡。
思乡,愁绪#想家,其五,倚遍阑干兴未阑，无端狼藉笑杯盘。荆妻依恋庭帷远，游子归来风雪寒。壮盛韶华空寂寞，迢遥家室话团栾。春晖从此年年好，何计偕承菽水欢。
思乡,哀伤#愁绪#想家#思念,其二,文饮樽频阁，清谈语不哗。高楼传戍鼓，瑶席散灯花。寒日他乡梦，春风海上槎。萍蓬无定所，相忆又天涯。
思乡,孤独#想家,潇湘夜雨,远寺孤舟堕渺茫，雨声一夜满潇湘。黄陵渡口风波暗，多少征人说故乡。
思乡,愁绪#想家,荥阳道中九首 其一,老亲官定覃怀后，游子南来京索时。舟渡浊河高处望，太行秋碧绕天涯。
战争,哀伤#失意,拜杨伯起墓道,悠悠关内路，驱马桃林塞。归鸟岳祠边，长河远天外。大鸟下潼亭，落羽今犹在。夕日荐蘋蘩，愁心逐征旆。
思乡,愁绪#想家,长安秋怀,肃肃霜风入，山云过户寒。黄花栖腐草，阳鸟宿江干。世路升沈易，名途出住难。乡心隋皓月，游子滞贫官。
山水,喜悦#失意,登香炉峰次萝石韵,曾从炉鼎蹑天风，下数天南百二峰。胜事纵为多病阻，幽怀还与故人同。旌旗影动星辰北，鼓角声回沧海东。世故茫茫浑未定，且乘溪月放归蓬。
思乡,哀伤#愁绪#想家,夕次淮口拟马戴,天空秋水阔，坐看鸟飞还。一棹楚云外，今宵淮浦间。舳舻争度闸，灯火尽临关。俯首意无限，凄其游子颜。
思乡,愤怒#哀伤#想家,其二,岐路西东举足生，故乡翻似异乡行。石碑衔口谁能语，棋局中心自不平。虚为花殷怜宿雨，每因月好厌春晴。淳于善笑唐衢哭，未敌长吟半句情。
怀人,失意#想家#思念,次韵有怀周府奉祠宋季子,故人为别动经年，况复祠官久不迁。白发交游惟我旧，清时文物尚君贤。忽匆过梦随蝴蝶，的的归心在杜鹃。无限相思千里外，暮云春树两茫然。
思乡,哀伤#想家,金陵西泊舟临江楼,萧条金陵郭，旧是帝王州。日暮望乡处，云边江树秋。楚云不可托，楚水只堪愁。行客千万里，沧波朝暮流。迢迢洛阳梦，独卧清川楼。异乡共如此，孤帆难久游。
思乡,愁绪#想家,题梅寄蒋子夔,别卿四十年，思乡邈万里。朝陪玉堂讲，暮醉金壶醴。我有一株雪，持用赠君子。置之三径中，清白宛相似。
思乡,愁绪#想家,其二,清秋最可乘，游子兴还胜。渭水流如线，莲峰倚作屏。夜凉人独酌，云净月初升。欲问仙源路，陵风及早登。
思乡,愁绪#想家,其二,青连远戍和烟重，静映疏栊窣缕轻。游子不归春梦断，南轩一树有啼莺。
思乡,失意#想家,降巫诗①,青山山下少年郎，失意当时别故乡。惆怅不堪回首望，隔溪遥见旧书堂。
思乡,哀伤#愁绪#想家,其三,游子飘篷失故形，哀哀匍匐望行星。伤心露草依风树，每夜玄霜杀晓青。
思乡,愁绪#想家,塞上晚春忆家,新草满长堤，思乡望月迟。露桃深中酒，烟柳淡涂眉。秋塞关难掩，春江棹可移。此身同越鸟，夜夜想南枝。
怀人,失意#想家,寄翰林王孟敷兼促皆山樵记,钓鲈桥上惜分簪，别后闻君入禁林。近道相如能献赋，谁言贾谊少知音。永阳独树还家梦，魏阙晴云捧日心。寂寞山林樵采事，何时为记比南金。
闺怨,想家#思念,闺情十绝次金诚之先生韵 其一,山茶开后又闻莺，一种相思泪欲倾。万里辽阳书不到，凭谁传语此衷情。
田园,恐惧#惊讶,村路菊花,袅风惊未定，溪影晚来寒。不得重阳节，虚将满把看。神仙谁采掇，烟雨惜彫残。牧竖樵童看，应教爱尔难。
思乡,愁绪#想家,其二,游子闻春雨，思亲望故园。竹间开几席，花底注山尊。累世书连屋，频年稻满村。卜邻淳朴地，绝学欲重论。
闺怨,愤怒#哀伤,闺中听弹琴一首,遐心搆虚无，良辰忽在兹。感彼房中奏，周章诉阿谁。新声赴遥节，逸响恋沈徽。悠悠送挑挠，瞹暧伫然疑。褰裳排云阊，山海忘调饥。冥鸿有馀迹，旷望独凄悲。苍梧降瑶佩，缤纷迎二妃。烦冤古已沦，宛娈今未衰。玄解一室内，名理遂沈微。化人邈世宙，空令知者希。
怀人,想家#思念,对酒寄任登州具茨时淹历下,蓬莱主人深避客，何事三秋归未得。故人却趁西风来，拿舟径到三山回。群仙招我入云去，自爱掉头不肯住。拚将身计托糟邱，忍使情交隔烟雾。雾重霜深醉起迟，惟凭海日寄相思。遥怜束带趋公府，正是神山日上时。
怀古,哀伤#愁绪,鸡笼山赋得台城怀古得离字,台城遗迹动凄其，总为前朝足乱离。旧路人非芳草在，故宫春尽落花知。江山白首犹余恨，鸟雀黄昏亦自悲。更是伤心张绪柳，年年空被野风吹。
思乡,失意#想家,其二,久客难登客里台，况当多病菊花开。乡心已逐秋风急，鸿雁偏从漠北来。
思乡,孤独#想家,豫章旅寓寄家书,为客无时了，今朝独远归。还愁三径晚，自笑此身非。酒醒乡关远，镫残晓角微。题书频雁翼，为扫故园扉。
思乡,哀伤#愁绪#失意#想家,其二,对酒话今昔，茫然来远阴。逆鳞批不死，回首感何深。此地一分手，他乡长别心。所期持壮节，无复计升沈。
怀人,恐惧#惊讶#思念,春日戏寄韩山,车栖轮卧费淹留，不是閒居是浪游。过雁星霜惊朔塞，落花风雨梦西楼。阳关别恨歌三叠，陇阪相思赋四愁。笑煞鸱夷太狡狯，春光占断五湖舟。
思乡,哀伤#愁绪#想家,其二,台佟原是爱深山，才出山来便欲还。漫笑词臣忧国瘦，不如高鸟背人闲。他乡就我三春后，旅食骑驴两月间。卸却肩头官担子，一筇挑月向梅关。
思乡,哀伤#愁绪#失意#想家,闻雁,船上三更后，天边一雁过。远声闻浦口，清影落渔蓑。故国犹怜汝，他乡更奈何。因之感同气，惆怅向烟波。
怀人,想家#思念,次韵寄求道人,天工愦愦春无力，桃李颦心少颜色。梦中矫首望三山，我是东南未归客。岩壑交游人姓支，相思江月半成规。遥知草木代说法，岂是画饼随儿嬉。此身分不过朝市，何日相从拂衣袂。岂容陶令载白莲，会作郑虔书落柿。
闺怨,哀伤#怨恨,咏春闺怨,东风园林花草香，芳闺寂寞春昼长。佳人独守情默默，银床锦被閒鸳鸯。终朝倦绣拈针指，怕向花前听莺语。唤回旧事千万端，杏脸蛾眉泪如雨。玉郎去年辞家时，绿杨红杏娇春晖。绿杨红杏色如旧，怅望玉郎犹未归。一春鱼雁音书绝，雪肤消瘦千肠结。断肠独立几黄昏，那更青山苦啼鴂。
思乡,愁绪#想家,客枕,客枕偏多梦，孤灯自耐秋。蛩吟游子感，雌伏丈夫羞。栖鹊身无定，闻鸡志未休。来程四千里，明日是皇州。
怀人,想家#思念,寄高司户,一官何用落边州，索漠风烟两见秋。犹喜逢君结诗社，如何别我向糟丘。高怀谁与论醒醉，杰句能无忆唱酬。万里云开对明月，相思清兴满南楼。
思乡,哀伤#愁绪#想家,其二,窗外禽声竟日闻，午晴花气送馀芬。久随波荡为孤客，拟遣穷愁咏五君。旧侣几逢千里驾，他乡长梦故山云。何当谢却浮名累，挥麈谈诗到日曛。
思乡,哀伤#愁绪#想家,度仙霞岭,已恨闽天道路赊，更堪回首隔仙霞。潺湲已是他乡水，纵使东流不到家。
思乡,哀伤#愁绪#想家,其二,每每出邸门，各各上车去。迢迢马声寂，望望日沈暮。昔时联镳来，愿为六龙鹜。惊风吹乱云，先后不相顾。昨夕明月佳，坐酒向庭树。客思且与忘，安知有凉露？脱焉舍我归，群欢逼孤虑。他乡尚有别，恻恻往焉诉？
思乡,愁绪#想家,拟古,南国有佳人，秀色丽春阳。素手弄机杼，织绮向兰房。凉宵步玉阶，罗袜沾微霜。坐愁容华歇，中宵理丝簧。凤笙欢未彻，瑶瑟怨何长。哀响激林木，回车动华堂。借问此何曲，新声奏宫商。东邻有游子，闻之感中肠。愿持五杂俎，系君罗襦裳。携手共游衍，卒岁以翱翔。中情莫自致，脉脉怀内伤。
思乡,愁绪#想家,赋得海边树,历历缘荒岸，溟溟入远天。每同沙草发，长共水云连。摇落潮风早，离披海雨偏。故伤游子意，多在客舟前。
田园,哀伤#思念,村夜,霜草苍苍虫切切，村南村北行人绝。独出前门望野田，月明荞麦花如雪。
思乡,愁绪#想家,寒夜作,生计尚茫茫，微吟思故乡。羁愁消不尽，寒夜未为长。门掩梅花月，禽翻竹叶霜。挑灯裁锦字，明发有归航。
思乡,哀伤#愁绪#想家,清明,他乡逢冷食，故国隔长江。薄雨膏犹腻，落红香满腔。客游如梦醒，愁事被春降。正说扬州鹤，俄来雪一双。
思乡,哀伤#愁绪#想家,其二,试笔裁椒颂，停车问柏觞。昨宵辞旧腊，明日是他乡。不惜年华换，空怜道路长。履端得贤主，春色满行装。
悼亡,愁绪#流泪,哭梁运管①,忆共游山犹昨日，奄归白昼隔存亡。宅深外不知何病，医杂人争试一方。吊客伤心同沥酒，爱姬收泪各分香。淳熙丞相潭潭府，今日门庭冷似霜。
战争,哀伤#愁绪#孤独#想家,行军诗二首（时扈从在凤翔） 其一,吾窃悲此生，四十幸未老。一朝逢世乱，终日不自保。胡兵夺长安，宫殿生野草。伤心五陵树，不见二京道。我皇在行军，兵马日浩浩。胡雏尚未灭，诸将恳征讨。昨闻咸阳败，杀戮净如扫。积尸若丘山，流血涨丰镐。干戈碍乡国，豺虎满城堡。村落皆无人，萧条空桑枣。儒生有长策，无处豁怀抱。块然伤时人，举首哭苍昊。
怀古,想家#思念,苏武,苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。
思乡,哀伤#愁绪#失意#想家,光山谣,舣舟淮南望新息，天遣清淮限南北。崎岖细路入光山，野色苍凉秋日白。八月穫稻田无水，蚱蜢群飞稻乾死。危桥绝涧闻水声，喧喧汲水争瓶罂。昏昏落日衔远山，鸟啼车辙未得閒。县公吴生我世旧，为我烹羊酤斗酒。灯前醉饱纷就眠，五更开门星满天。长年他乡心惘然，远途辛勤难具言。
思乡,失意#想家,六月望夜忆,萍浮蓬转菊江边，儿女无知尚少年。地远曾劳书再寄，天清已见月三圆。苦无蒲鸽能消暑，非忆莼鲈也吐涎。斗米千钱柴四百，故乡回首益茫然。
思乡,哀伤#愁绪#想家#思念,江南杂感,树头巧妇栖，树下秋虫织。坏衣游子心，千里尝相忆。荡子脚出门，便作浮萍根。忧来凭五兆，拜树赛黄豚。
咏物,哀伤#想家,桃花,青源柳叶短，东昌桃花开。暝色春云淡，悠悠鸣雁哀。浮名知是幻，薄宦愧非才。万里沧溟水，蓬壶安在哉。
思乡,愁绪#想家,九月朔日,四明羁客独心悲，身在天涯尚未归。寸草难将游子念，五花忍着使臣衣。弧垂此日肠先断，庭实如云泪暗挥。人世有亲生不养，青云何用说雄飞。
怀人,孤独#失意,寄浮峰诗社,晚凉庭院坐新秋，微月初生亦满楼。千里故人谁命驾？百年多病有孤舟。风霜草木惊时态，砧杵关河动远愁。饮水曲肱吾自乐，茆堂今在越溪头。
思乡,哀伤#愁绪#想家,和王宰见戏二绝 其一,南浦晴来涨绿波，他乡春事已无多。禅心总作空花观，孤负尊前一曲歌。
思乡,愁绪#流泪#失意#想家#思念,其二,银河耿耿秋夜长，牵牛织女限河梁。终日美杼不成章，延颈北望涕沾裳。自居别我之他方，锦衾灿兮独空床。北风发发天雨霜，鸿鹄垂趐不能翔。溪谷天寒林树苍，道路欲归多虎狼。人烟断绝乏资粮，为君忧愁断肝肠。思策良马逝居旁，中道失路河无杭。揽衣踟蹰夜未央，愿为浮云归故乡。
思乡,哀伤#想家,元夜病足（寓平定候代）,春到人犹病，寒灯卧似吟。篮舆他日事，药裹异乡心。岁序惊沙塞，椒花忆故林。归期仍未定，沧海梦中深。
思乡,哀伤#愁绪#想家,赠刘问刍观察次鹿道人水竹居消夏韵,新辟层甍对紫阳，湖光山色极苍凉。好招旧雨联今雨，却把他乡当故乡。小隐漫言天下事，高歌未减少年狂。白云缥缈思千里，偶为陶情一举觞。
思乡#闺怨,想家,浣溪沙 秋闺闻雁（见《林下词选》）,庭院萧疏落叶稠。数声寒雁起汀洲。惊回蝶梦故园游。翠柳凋残宁似惜，黄花憔悴不禁秋。仰看双影漫凝眸。
思乡,哀伤#想家,卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报（按：仅存十首。） 其一,自叹杖头无孔方，头上貂蝉乏金黄。醉乡遥遥道路长，傲窗新酿汲新凉。指点银瓶难索尝，空教金缕唱秋娘。遥想玳席行觞忙，绣段装帘筛妙香。梦熟有时归故乡，赐我屈卮浇客肠。
思乡,哀伤#愁绪#想家,闻雁,梦断空堂家万里，酒醒秋夜漏三更。他乡风雨此时急，独听南飞雁数声。
思乡,愁绪#想家,和王敛斋舟中即事,老骥归来识旧途，雁飞求侣镇相呼。五更画角催鸦阵，两岸芦花酿雪图。东郡方余游子恨，南池还有故人无。莼丝鲈脍秋风里，毕竟输君长五湖。
思乡#悼亡,想家,哭张孝廉际亮四章 其一,咄哉身得凤鸾依，仍此霜巢了褐衣。心泪早枯生亦暂，故乡不屋死犹归。箧封有垢文章蚀，朋散如星吊唁稀。惧尔千秋从此尽，留将六合与谁飞？
思乡,哀伤#愁绪#孤独#想家,秋霁和崔玉阶太史韵,积雨今方歇，晴开九月秋。星光明水岸，树影挂山楼。尚作他乡客，依然昨夜愁。西南多战伐，何处不关忧。
思乡,哀伤#愁绪#想家,其五,下马绣盘龙，上马金裲裆。男儿好光彩，只是耀他乡。
思乡,流泪#想家,其二,极目思乡国，千山更万津。庭闱劳梦寐，道路厌埃尘。诗礼闻相远，琴樽谁是亲。愁看罗袖上，长揾泪痕新。
怀古,流泪#想家,固陵怀古,越王此地受重围，置酒江亭感式微。想像诸臣纷涕泪，凄凉故国久暌违。天寒竹箭参差见，日暮乌鸢下上飞。犹羡当年沼吴日，六千君子锦衣归。
思乡#田园,孤独#想家,宿村庄,阴风漠漠冷孤村，寥落天涯忆故园。劲草也知难偃地，芳兰何意忌当门。梦回旅帐神犹奋，泪洒征衫血有痕。愁绝鸡声催戍角，不堪清夜舞刘琨。
思乡,愁绪#失意#想家,衡山舟中晓望,长夜不成寐，船窗小月明。岸花醒酒气，人语落江声。作客经年惯，闲愁镇日生。又逢佳节近，惆怅故园情。
思乡,失意#想家,读史答陶苦子,频年踪迹空吴楚，不恨无成又故乡。飞兔谁知天下士，伏龙终遇汉中王。栖迟岂有烟霞疾，梦寐长依日月光。黄菊只今非苦节，年年花发及春阳。
思乡,流泪#想家,其二,倚云亭馆郁崔嵬，飞盖交轩的的来。吹帽风高怜地主，授衣日落望乡台。江淮犹冒鲸鲵苦，关塞谁兼虎豹才。不觉感时翻溅泪，流华容易镜中催。
思乡,哀伤#愁绪#想家,平湖乐,平湖湖水清且涟，春风满路摇画船。弄珠楼头一凝眺，远山初月光娟娟。三月才过交四月，牡丹未谢啬薇发。黄鱼市上带冰来，绿笋园中和雨掘。二三朋好相提携，间来湖上酒具赍。笑攀垂柳衣黏絮，醉踏落花香作泥。风光如此良不恶，见惯司空浑淡漠。身在他乡忆故乡，今朝始识平湖乐。
怀人,失意#思念,寄董苍水,清霜十月下秋旻，独立寒塘下夕曛。摇落即看同坠叶，相思空自感停云。骚人漫有湘累怨，世路方悲海贾文。迟尔华阳栖隐处，竹冠松麈礼茅君。
咏物,喜悦#想家,杨花,点点飘仍聚，盈盈密更稀。轻窥朱幌入，乱绕玉窗飞。雪作漫天舞，春从舌地归。章台无限恨，零落竟谁依。
战争#思乡,想家,喜康元龙归自灵武,自逐征西府，空惊两鬓斑。尘沙过陇水，风雪度萧关。刁斗边城暗，烽烟戍垒閒。故园初下马，一剑在腰间。
思乡,失意#想家,其二,骚人先自不禁秋，风雨相将作许愁。尚有壮怀因酒到，苦无佳思慕诗休。故乡音信新来雁，尽日笙歌谁氏楼。满目黄花笑憔悴，未应回首没江鸥。
思乡,愁绪#想家,其二,浅草换野色，娇禽弄好音。东风逐愁来，暗与离怀侵。游子赋远役，慷慨奏长吟。何如渐离筑，敦奏中散琴。班马鸣萧萧，落日关城阴。欲识情寄处，桃花潭水深。
思乡,愁绪#失意#想家,其十二 凤凰台,凤台零落古城边，花木春深怨杜鹃。丹穴飞归踰万里，青莲题后又千年。遗宫废苑皆如此，怀古思乡共惘然。休作狂歌同楚客，吹箫吾拟挟飞仙。
思乡,哀伤#愁绪#想家,寄苏君禹二首 其一,转蓬亦有根，飘飖随长风。游子岂无家，卒岁歌途穷。宛宛同心人，咫尺钱塘东。眷言赠芳草，轩车若游龙。朝驰武林驿，夕止禦儿宫。八翼排金门，双钩气如虹。而我独何为，一室长忡忡。伤彼四愁咏，目送寥天鸿。
思乡,哀伤#想家,次韵酬张左司,墓田丙舍郭西头，霜露凄然又暮秋。千里故园归梦觉，五更残月向窗流。蓼莪诗废门生诵，风木情牵孝子忧。少展经纶佐戎幕，碧澜堂下放船游。
思乡,哀伤#愁绪#想家,三月三十日郊外即事,雨积稻畦白，晴添麦垄黄。野桥排雁齿，山路转羊肠。鸟语有时好，田家随事忙。一年春尽日，身迹更他乡。
思乡,哀伤#想家,自泽口循江堤陆行二十余里至田关复登舟即事,潜江三日住，舍舟忽遵陆。劳人故草草，安便岂吾欲。破晓雨初霁，草树霭如沐。日出烟未散，闻鸡辨茅屋。肩舆苦欹侧，舆卒杂樵牧。所欣风土佳，笑语共僮仆。宛然故乡景，娱此异乡目。
战争#怀人,思念,寄严八判官,洛阳新月动秋砧，瀚海沙场天半阴。出塞能全仲叔策，安亲更切老莱心。汉家宫里风云晓，羌笛声中雨雪深。怀袖未传三岁字，相思空作陇头吟。
思乡,愁绪#想家,联绵对诗 其一,看山山已峻，望水水仍清。听蝉蝉响急，思乡乡别情。
战争,恐惧#惊讶,叠溪道中,行尽维州旧日边，偏桥攲险朔风颠。病躯自觉生寒粟，冻手时惊坠马鞭。两鬓霜华犹故态，三边使节又频年。诸番今日安耕耨，闲杀将军十万弦。
思乡,哀伤#想家,宁远道中,车马共悠悠，长驱不暂留。疏林黄叶雨，远浦碧云秋。山水资佳兴，关河纪胜游。乡心正无限，归雁下汀洲。
思乡,愁绪#想家,舟中书怀 其一,一别变春秋，相随半是愁。思乡餐?减，感旧泪空流。金尽羞开箧，途遥厌换舟。非无山水兴，客久畏淹留。
思乡,愁绪#想家,雨中作,方惊岁更端，不觉秋已孟。虽云暑毒俟，无奈风雨横。荷空湖面阔，叶脱树枝劲。百卉亦已衰，非复昔华盛。游子老忘归，一榻卧衰病。欲谈无客来，向壁弄麈柄。
思乡,哀伤#愁绪#想家,冬节日疾作不能亲祀事但具礼不拜戏作示内,他乡易感岁时侵，病入衰骸苦不禁。卧听儿孙羞栗脯，倦依炉火只愁吟。房无肥腯牲三俎，幕有馨香酒数斟。苦与黔娄分等级，尚为吾妇莫伤心。
怀人,孤独#惊讶#思念,和罗养蒙见寄三首 其一,君归旧隐得安居，昼猎南山夜读书。鸡唱窗间舞长剑，马嘶花外驾轻车。每逢二仲回青眼，已辨千仙醉白鱼。风致飘翛惊坐客，相思不见独踟躇。
思乡,哀伤#怨恨#想家,春意堂,燕山赵氏隐居好，种德几年春意深。见客不谈当世事，满腔浑贮活人心。紫芝采处云生袖，丹杏开时锦作林。老我故园归未得，时来花下听鸣琴。
思乡,哀伤#想家,秋怀,叶落吴门一夜霜，悠悠离思海天长。殊方不为无知己，自是人心恋故乡。
思乡,愁绪#想家,丁家楼上喜雨呈顾箬溪翁大司寇,夹路桥边看黛色，丁家楼上对黄昏。到窗风雨光摇烛，拍岸芦波响聒门。桔罢野农群腹鼓，枻归游子亦眉掀。短蓑欲理江门钓，箬老溪头一问源。
思乡,哀伤#愁绪#孤独#想家,赠朱原达（戊戌后作）,江海相违二十年，今晨相见一欣然。已同葛亮吟梁父，况有侯芭识太玄。深谷鸟啼云似水，远林花落雨如烟。酒酣不省他乡客，尚忆西湖小画船。
思乡,流泪#想家,江南作（一作江上旅泊）,楚塞南行久，秦城北望遥。少年花已过，衰病柳先凋。客泪收回日，乡心寄落潮。殷勤问春雁，何处是烟霄。
思乡,哀伤#想家,其六,伊昔东山贤，悠然眷迟暮。常恐儿辈觉，悽其损欢趣。富贵草露晞，勋猷春电?。云胡不暂息，驰身傍荒戍。潮水绝彭门，扬帆凌北固。何必非故乡，区中本形寓。况此游目馀，平生赏心处。清川渺无穷，青山不知数。客梦落遥天，浮云更盘互。
思乡#悼亡,想家,哭王几道职方三首 其一,前罢邯郸守，孤高与世违。青云旧知在，白首故园归。既没无儿女，元贫只帐帏。平生洛阳友，从此更应稀。
思乡,恐惧#惊讶#想家,其十,一枕羲皇稳卧身，饥驱频逐五溪人。碧萝深处啼山鬼，铜鼓声中赛水神。对镜始惊须发改，衔杯方觉友朋真。故园此日花无赖，扫径应添几许尘。
田园,哀伤#怨恨,德清闲居,巳无新梦到清都，空有高情学隐居。贫尚典衣贪购画，病思弃研厌求书。圉人焚积夜防虎，溪女叩扉朝卖鱼。困即枕书饥即饭，谋生自笑一何疏。
思乡,愁绪#想家,西林桥,水竹云山拱画图，因怀唤渡想东都。雨馀晴蝀衔西照，风遏春船入里湖。阑曲祗供游子凭，林间今有野人无。隔墙莫是神仙宅，红白梅花五百株。
思乡,孤独#想家,临平关晓发,飒飒西风动晓光，凄凄篷背有严霜。万山落叶趋平野，远海垂云见故乡。冻溆饥凫窥浅簖，寒天微旭润枯桑。孤愁任逐南潮去，未敢邮程问短长。
思乡,哀伤#想家,次韵赠亦璞廉访,笔端燕赵悲歌气，如见望诸君不亡。迢递乡心蓟门月，清严诗律柏台霜。当君冠豸来南越，值我骑麟下大荒。海上相逢此高咏，料应公干许升堂。
思乡,哀伤#愁绪#失意#想家,中秋对月,风笛楼前万叶乾，碧天如水浩漫漫。鸿声远度黄姑小，兔影斜临玉镜寒。塞北将军空倚恨，湘南游子莫凭栏。异乡今夜堪惆怅，何处明年更独看。
战争,愁绪#想家#思念,秋气篇,边城秋气肃，夜惨角声长。废草烟中绿，寒云塞上黄。万里警烽火，十载忆河梁。闻砧俱掩泣，见月共愁乡。亦有观津妇，仍闻洛下妆。啼粉生阴藓，孤衾恋故香。当窗工织素，织指怯缝裳。络纬萧萧雨，蒹葭夜夜霜。镜尘深一尺，书泪漫千行。妾心岂畏晚，思君诚可伤。
战争#山水,哀伤#想家,登五峰山有感,树杪跻攀石磴悬，手扶藜杖出风烟。东分辽海千重岭，北尽沙场万里天。秋草征夫烽堠外，夕阳归鸟戍楼边。时看白骨成悲感，为忆嫖姚战伐年。
闺怨,愤怒#流泪,望夫石,郎如流水去不归，妾身未死心先灰。一朝粉黛随烟雾，郎归空拜北邙堆。辛勤累石明妾志，数尺昂然妾无异。贞坚莫道本无情，泪痕血点皆生气。呀鹰暮啄肤藓癯，十年山鬼空揶揄。相公请禁樵采路，不坏期与天地俱。
怀人,孤独#想家,九日黄州作并怀建上二友,黄州九日系扁舟，何处登高散客愁。萸菊漫怀荆楚客，风烟犹阻洞庭秋。飘萧短发欺乌帽，烂漫清尊对白鸥。独念故人沧海上，去年今夕记同游。
怀人,想家#思念,寄怀谢四颂丞台湾 其一,独听荒鸡夜，天涯忆故人。烟霞仍痼疾，雷雨负经纶。梦寐孤灯影，文章断发身。相思隔沧海，极目叹扬尘。
怀古,哀伤#孤独,咏史,汎汎水中蓱，离离岸傍草。逐浪高复下，从风起还倒。人生不若兹，处世安可保？遽瑗仕卫国，屈伸随世道。方朔隐汉朝，易农以为宝。饮啄得其性，从容成寿考。南国有狂生，形容独枯槁。作赋刺椒兰，投江溺流潦。达人无不可，委运推苍昊。何为明自销，取讥于楚老？
战争#思乡,想家,人日怀故园,人日登楼望岁华，可怜久客独思家。南中尽道花如锦，北地才看锦作花。非关帝里春光少，但惜故园春事早。借问花开桃李蹊，何如雪满关山道。此日登高且放杯，谁家吹笛上春台。未报楼前折新柳，已闻江上落残梅。
闺怨,怨恨#想家,四时闺怨 其一,折来新柳寄龙沙，为报离居感岁华。贱妾上山将化石，狂夫出塞未还家。春风梦里惊啼鸟，夜雨声中惜落花。莫是受降城下过，胡姬留客醉琵琶。
思乡,愁绪#想家,其二,竹舆傲兀听呕哑，合眼归心已到家。游子上堂慈母笑，岂知行李尚天涯。
战争#田园,想家,避乱村居,三匝惊栖夜正寒，茫茫秋思坐无端。乱离转觉渔樵贵，林壑惟应鸟雀安。白曰战场丛菊少，青山烽火著书难。紫门倚杖西风急，败叶篬笞覆井阑。
怀人,哀伤#思念,寄二甥,不见吾甥久，相思欲断肠。龙龛曾听雨，雁塔忆传觞。白水心常在，青毡业岂荒。他年看宅相，不独魏元阳。
思乡,愁绪#怨恨#想家,夜泊即事,夜静停舟傍水湄，隔舟人语许多时。起来试倚篷窗听，尽是思乡怨别离。
思乡,失意#想家,台州观海二首 其一,独客长途破，孤城幽思多。入山忘日月，观海失江河。万事只垂钓，故园未偃戈。平生挟弧矢，流落意如何。
怀人,哀伤#孤独#思念,寄邹学宪彦吉王山人大,太白山高表晋陵，一时坛坫已同登。近来海内为长句，谁似江东有中兴。羁旅知从吴下客，羼提何异雁门僧。相思欲寄双鱼去，十月梁溪尚未冰。
思乡,哀伤#愁绪#想家,珠江春泛,木绵花发共他乡，极望羊城倚画樯。树色晓笼山雾紫，江流春带海潮黄。陆生馆废金装尽，赵尉台空玉镜荒。却恨奔涛方日夜，梅花偏隔岭头香。
思乡,愁绪#想家,其四,旧言山色有无中，今日环观在短篷。游子不堪归路冷，篙师愁杀裹囊穷。便回溪口风尤急，欲到山头月已东。赢得閒言扰诗社，烦君更语主人公。
思乡,愁绪#孤独#怨恨#想家#思念,再题彭工部山水,竹屋斜连江上台，沿波芳草青如苔。沙头雨急春水长，云飞极浦轻舟开。百年浮世谁非客，却怪今朝有离别。万山千山不尽思，相思夜夜同明月。无情岁序如水流，初春一别又深秋。梦中犹记别时语，只在门前双树头。因嗟王粲滞归去，思乡空有登楼句。披图如得到江南，历历当年旧游处。
思乡,孤独#想家,九日集陈大夫署中,落叶将蝉去，浮云逐雁来。可怜出塞客，不上望乡台。贾屋悬歌席，滹沱泻酒杯。佳晨同戏马，聊倚宋公才。
思乡,哀伤#愁绪#想家,清明日过万安县,节序过寒食，扁舟客更愁。他乡对童仆，故国忆松楸。暮雨江边树，春莺水上楼。凭高独凝睇，把酒意悠悠。
思乡,流泪#想家,挽郑佥宪父（其先福建人，从军于此）,把剑频年赋式微，故乡迥隔未能归。侨居种德推华阀，教子成名著绣衣。锦敕褒荣恩甫降，灵椿凋谢世先违。忝联桑梓闻哀讣，楚些歌残涕泪挥。
怀人,想家#思念,岁暮寄午亭友人二首 其一,小驿星轺问路岐，梅花寄与陇头枝。烟霜关塞春来蚤，灯火音书夜到迟。为客渐多残岁事，怀人长别少年时。相思不及东风便，杨柳西园取次吹。
思乡,哀伤#想家,试院杂诗五首 其一,斋宇夜沉寂，凄凉群物秋。卧听檐泻尽，心属故园幽。了事知何日，分曹喜胜流。笑谈真暂尔，不敢恨淹留。
怀人,孤独#想家,寄梅坡,乔木耸下翠，好鸟鸣嘤嘤。岂不爱吾庐，感此求友声。独酌歌停云，怀人泪如倾。昔我柴桑翁，五柳贫亦荣。今予富干树，况有野艇横。鲈鱼亦可脍，如此夜月明。谁谐彼苍意，涧谷敦孤茕。青山只依旧，沽酒寻前盟。矫首云帽人，两臂羽欲生。故人来不来，盘俎无人争。
思乡,哀伤#想家,阴雨几月馀三月初一日闻鸠鸣有作,春雨濛濛来，花时昏昏过。山深多悲风，闭户祇欲卧。此村无杜鹃，不知桑叶大。滩声自不恶，赖此洗尘堁。晓闻晴鸠呼，云阴似将破。故园何时归，麦饭出舂磨。
怀人,喜悦#思念,寄长沙王源祖,湘水衡山冠楚西，逢君曾与胜游期。桥跻危蹬寻僧去，月满归舟载酒时。岁律别来惊易改，琴徽空自寄相思。试看湖上梅应老，不解东风赠一枝。
思乡,孤独#失意#想家,绵津先生探梅山中至荒园阙于陪从散人城市使节山林深窃愧叹辱诗及之辄次奉答,小径不曾扫，西庄锁故园。药栏欹剩水，蛛网缀层轩。忽满春风坐，而无骑吹繁。野梅迎气味，相与澹忘言。林鸦低欲散，花外小车留。老树人孤立，斜阳山更幽。吟成雪苑句，报与瀼西头。应讶如逋客，移文幸许酬。
怀人,孤独#想家,得何侍御宗泽书（书付蜀中李长史之子寄来）,落落湖湘度几秋，天涯身远易生愁。自甘薄分无青眼，谁向荒陬问白头。扣户忽惊巴蜀客，飞缄光照岳阳楼。开封细阅行行意，始信人间有旧游。
思乡,失意#想家,下第呈孙子乐省元,黑貂裘敝出长安，客路春光半已残。燕市柳从归处折，故园花在梦中看。处囊壮士犹潜颖，落魄王孙未筑坛。飘泊风尘还自笑，十年依旧一儒冠。
思乡,哀伤#愁绪#想家,七夕,一叶阶除下井桐，晚凉被酒倚微风。明河清浅月轮上，高树扶疏云影空。家似茂陵常谢客，年齐潘令早成翁。佳辰屈指经多少，不在他乡即病中。
思乡,哀伤#愁绪#想家,避乱途中,回首兵戈地，遗黎见几人。他乡空白发，故国又青春。多难堪长客，偷生愧此身。本无匡济略，叹息谩伤神。
思乡,哀伤#愁绪#想家,宦情 其一,初服终能事，徐生已自违。浮云知失计，沤鸟见忘机。越酒经春老，江鱼入夏肥。他乡如不病，一任宦情微。
战争#思乡,想家,陇西行 其一,一别家山万里长，多年白骨委沙场。游魂已逐边尘散，空有高台筑望乡。
送别,哀伤#想家,送人下第归,独立身难达，新春与志违。异乡青草长，故国白头归。岸阔湖波溢，程遥楚岫微。高秋期再会，此去莫忘机。
山水,恐惧#惊讶,游前山,兀兀无欢意，闲游未拟回。屐声惊雉起，风信报梅开。山雪堆僧衲，溪流动蛰雷。平生一桐帽，自惜犯尘埃。
思乡,愁绪#失意#想家,其三,名都开大道，上有三重楼。桂树罗棂牖，飞泉鸣道周。盈盈楼上女，新妆丽且修。当户弹鸣琴，皓齿发清讴。一弹幽兰生，再弹白雪流。游子在万里，邈焉无匹俦。忽忽岁云晏，不知春与秋。音稀和者寡，顾念徒怀忧。游目送飞鸿，泪下不可收。
田园,流泪#想家,一村叟,傍村新卜小斋成，坐对门前春水生。雨过西山多爽气，日长高树有啼莺。香醪随意遗邻舍，车马无喧远市城。何事明时有好隐，古来丘壑本同情。
战争#思乡,哀伤#愁绪#孤独#想家,寄冯敬叔,同作他乡客，嗟余更滞留。关山明月夜，边塞白云秋。汉阙孤臣梦，胡笳万里愁。桑乾河水近，知是忆并州。
思乡,哀伤#失意#想家,都门春感杂诗二十章寓崇文门试邸作 其一,小构蜗居后院偏，微风窗纸代鸣弦。如花心借晨杯养，似水衾邀夜烛怜。敝袖粉痕曾媚蝶，故乡桑节正啼鹃。穷生未扫尘沙债，辜负香蘼又一年。
思乡,愁绪#想家,濯缨亭在吴兴南门外,凄风急雨脱然晴，当道横山似见迎。野水茫茫何用许，烂供游子濯尘缨。
思乡,哀伤#愁绪#想家,闻周青士淮南讣信,苦口劝君去，筋骸看颇强。祗云当暮齿，不合久他乡。病忽中途得，神翻永诀伤。馀生还自叹，归计尚茫茫。
闺怨,怨恨#想家,闺怨,芳草绕池绿，天涯人未归。春来更消瘦，浑欲不胜衣。
怀人,愁绪#孤独#想家,和罗明信见寄,忆昔罗浮遇仙伯，河润九里分馀泽。翻云覆雨几晨昏，到今犹作飘蓬客。平生论交无浅深，抱琴但欲求知音。脩竹晚风留独坐，落花春昼愁孤吟。遥望君家片云隔，短竹化龙不堪策。醉语狂谈礼法疏，知君于我终无责。天寒雨冷我欲归，君诗满纸龙蛇飞。去燕来鸿增感慨，兔丝松树长相依。
思乡,哀伤#想家,岭南春色为林司训之子题,岭南春色无涯涘，红红紫紫纷纷是。崇兰丹桂总芬芳，秾李夭桃竞妍美。风景融和万物新，江山佳丽不生尘。罗浮正与东瓯接，咫尺天南是剑津。青春公子儒林秀，负笈来游自闽右。彩衣戏罢览芳华，挹得天香盈两袖。客邸相逢能几时，悠悠又动故园思。与君莫惜临河别，上苑看花更有期。
田园,孤独#想家,村舍坐雨简邻翁,孤村气萧瑟，几日雨昏昏。野水乱侵岸，溪云欲到门。数家依柘影，一径积苔痕。赖有忘机客，翛然共酒尊。
思乡,哀伤#想家,宿散花轩乡人索诗,野水荒洲宿散花，乡心羁思共天涯。明朝再得东风便，去住留诗属及瓜。
思乡,哀伤#恐惧#想家,其三,故乡忽残毁，群盗横戈矛。刀光满城市，火云复浮浮。两家老弱在，仓卒将谁投。子家我在远，我家子已休。结客虽云多，缓急孰与谋。重足待消息，奔命还吾州。羡子入下泉，亡知当亡忧。不能为国殇，七尺真悠悠。
思乡#山水,想家,登凤台山,客游容易又东风，夹道桃花马映红。独上凤台峰上望，故乡只在白云中。
送别,哀伤#愁绪#想家,送光禄刘主簿之洛,函谷双崤右，伊川二陕东。仙舟窅将隔，芳斝暂云同。朋席馀欢尽，文房旧侣空。他乡千里月，岐路九秋风。背枥嘶班马，分洲叫断鸿。别后青山外，相望白云中。
思乡,哀伤#愁绪#孤独#想家,其二,因见他乡黍稷收，令人乡思转悠悠。新篘白酒鸡豚社，旋摘丝莼鲈雁洲。好处光阴长是客，老来情绪更逢秋。尧夫六十三休致，前辈风流可继不。
思乡,流泪#恐惧#想家,梅山谒仙尉祠 其一,高风已隔三千载，想像逃名吴市间。新室仓皇文母玺，孤臣涕泪汉家山。只今青史留封事，如此红尘肯抱关。云外九江何处是，故乡应有鹤飞还。
思乡,愁绪#想家,游北湖,一月不来湖上路，湖边桃李已成阴。苍苍山色故人面，荡荡风光游子心。沽酒楼高斜欲堕，卖茶船小巧相寻。自怜鹦鹉洲中客，手撚江蓠和楚吟。
思乡,愁绪#想家,客处见月有怀,一片青天月，晖晖五十里。东出玉山峰，西到鹿溪水。鹿溪东南楼，乌啼人夜起。借问月来时，可照高楼里？经秋露泠泠，曾否怨游子？汉迥长空白，云飞夜色紫。山断地相连，云头与云委。况复月有情，照此复照彼！今霄见月心，持归问予美。
山水,喜悦#想家,游惠山 其一,绝顶疑天设，重门一径深。泉清千古意，松老百年心。高阁窥平陆，危亭倚翠岑。胜游方自适，犹恐日西沈。
山水,恐惧#惊讶#想家,游百家岩寺,嵁崖戟立路崎岖，对客偏轻屐齿微。瀑击龙潭天上落，云窥僧户半岩归。歌传白雪惊松壑，酒沥清秋媚石矶。清磬已敲山夜午，还同搔手谢元晖。
思乡,愁绪#想家,思亲汝州作,岁晚寒侵游子衣，拘留幕府报官移。五更归梦三百里，一日思亲十二时。车上吐茵元不逐，市中有虎竟成疑。秋毫得失关何事，总为平安书到迟。
怀人,失意#想家,感怀呈刘五,剑骑任飘零，天涯作客星。年华双白鬓，秋梦一浮萍。返老寻丹诀，怡情诵鹤经。故人刘季子，相对眼能青。
思乡,哀伤#愁绪#想家,逢查逸远,家在沙场不忍回，他乡秋色老相催。忧心一片长如醉，不必貂衣换酒来。
田园,孤独#失意,江村春兴二首 其一,寂寂桃花峡，柴门隐士家。绕墙多蛱蝶，狎岸半鱼虾。地僻多栽竹，园肥可种瓜。春晴初倦读，策杖课桑麻。
山水,失意#想家,登泰山绝顶,山头上下界殊分，大地琼瑶雪浪文。崖壁苍苔古蝌蚪，松萝紫气日氤氲。九州星野归双眼，万里封疆只片云。到此方知天地大，超然身与列仙群。
思乡,哀伤#愁绪#想家,郢中,荆门南下接平畴，萧索风烟似晚秋。衰草茫茫楚宫废，荒城寂寂汉江流。人亡异代空遗宅，岁暮他乡独倚楼。最是阳春音调古，至今歌罢少人酬。
田园,哀伤#愁绪,村夜,纤月生西浦，流光照北林。群喧一以息，百籁相与吟。始悟丘园里，能生清净心。悠悠何所叹，独坐抚瑶琴。
思乡,哀伤#愁绪#想家,除夜,万里从教滞此身，廿年为客惯风尘。宁须浊酒浇残夜，且与寒花作比邻。归去梦魂知路远，老来儿女觉情真。家家守岁明镫坐，我亦他乡度岁人。
怀人,哀伤#思念,杂怀 其一,凄凄秋已厉，蟋蟀悲鸣吟。君子在天末，相思日以深。所怀不易达，愿欲托遗音。百劳飞不极，彼哉谅难任。仙人王子乔，勤勤怜我心。招手游天阙，飞步凌遥岑。天上何所睹，织女思同衾。渐台难独居，河汉浩淋淫。空言良会燕，北斗安能斟。
思乡,哀伤#愁绪#想家,燕京九日,去岁重阳岭外来，今年旅食燕昭台。天涯到处同风俗，人事他乡异酒杯。鬓发亦知当节改，菊花能得风回开。愁心莫更凭栏望，蓟北烟高首重回。
思乡,失意#想家,秋夜玩月,霄汉悬冰镜，玲珑照锦城。秋飙凉似洗，梧叶落无声。绮席流辉湿，金波碎影明。玉关今夕望，惆怅故乡情。
思乡,哀伤#愁绪#想家,人日喜晴次蒲汀韵,人日旧京云日丽，钟山龙气郁开祥。腐儒推枕病忽去，野老占年喜欲狂。即起户帘通紫燕，早闻宫树啭黄鸯。多情杜甫缘何事，解道他乡胜故乡。
思乡,惊讶#想家,除夕怀诸兄弟,九陌笙歌岁又阑，惊人时序汉长安。凋萧两鬓池头佩，寂寞三秋梦里兰。上苑花从今夜发，故乡书拟隔年看。天涯兄弟应相念，绿酒青灯可自欢。
怀人,喜悦#惊讶#思念,潘幼南比部任扬州教授六年矣，一毡坐冷，鸡肋难归，今春寄诗述其近况，因答三律代简 其一,一江遥隔水盈盈，佳句开缄四座惊。芳草难萦孤客梦，落花留恨故人情。聊将红豆传衷曲，寄到珍珠照眼明。为报平安眠食好，年来心节喜双清。
怀人,想家#思念,寄淑君姊,鸰原分手各天涯，风雨连床愿尚赊。两地空烦诗代简，三春祇有梦还家。病多渐识君臣药，别久愁看姊妹花。他日相思劳远望，五云深处是京华。
思乡,哀伤#愁绪#想家,广信南山寺宴集和周行之韵,栖栖事行役，四牡各西东。此日双旌合，他乡一醉同。登临寻古寺，摇落感秋风。白雁怀江馆，朱幡下渚宫。山容浮紫翠，林影乱青红。报国心常切，怀人话未穷。几时林下路，杖屦会从公。
思乡,哀伤#愁绪#想家,其二,雾树河源里，寒城濮水间。星云低绮席，灯烛媚朱颜。美酒淹长夜，纤腰姤小蛮。他乡有游子，留滞小重山。
山水,恐惧#惊讶#失意,登岘山谒羊叔子祠堂,奇功不隐世，嘉德盛怀柔。麾旄丽山川，带砺奠皇州。嵷巃隆昔貌，潇洒抚兹游。极目萦楚甸，振襟带汉流。穷岫碍天经，阴泉测地幽。蔼蔼亭馆静，辉辉城堞浮。美观惬遗爱，惊觌偿冥搜。榛苓展芳躅，风教钦来休。悦山性可适，媚古虑无尤。誓结麋鹿侣，苟谢缁尘羞。
思乡,失意#想家,秦太史归里,一纸黄封下玉除，春风归兴动鲈鱼。才名久己倾同舍，笔札长惊跨石渠。天上青帘新水棹，樽前红烛故乡书。甘泉此日多词赋，莫更游梁赋子虚。
思乡,失意#想家,北归入至德州界偶逢洛阳邻家李光宰,生涯心事已蹉跎，旧路依然此重过。近北始知黄叶落，向南空见白云多。炎州日日人将老，寒渚年年水自波。华发相逢俱若是，故园秋草复如何。
思乡,哀伤#想家#思念,相思洲,断肠曾有峡，漂神曾有滩。如何此经行，使我忧万端。江阔风浪急，逆上舟行艰。况兹饶瘴疠，云水昏漫漫。故乡渺何许，身落千万山。不闻乡土音，惟见鴂舌蛮。王事苦未竣，我行何时还。感念少游语，悒郁不可删。
山水,恐惧#惊讶#想家,登东岳山,海内名山孰与齐，清风掖我上丹梯。鹏程九万扶摇近，世界三千指顾低。瀑挂天门惊霹雳，雨蒸日观出虹霓。太平会见东封盛，玉简金书焕紫泥。
思乡,哀伤#愁绪#想家,泊双鱼石寄嘉祝弟新婚,深冬严雪夜，短棹泊鱼矶。以我他乡梦，随君池草归。折梅看并萼，回雁见双飞。莫笑浪游子，寒闺正授衣。
怀古,失意#想家,越王台怀古,山河如故霸图休，台下空江水自流。岁久莓苔生庙壁，日斜葭菼满汀洲。旌旗影灭秋风冷，剑戟声沉暮雨愁。莫道钓龙人已远，精灵还向夜深游。
思乡,愁绪#想家,浣溪沙,烟惨云黄天雨沙，叶疏枝冷叫栖鸦。峭风凝雾户琪花。澧浦空捐游子佩，河源不返客星槎。夜冷坐听鼓三挝。
咏物,哀伤#想家,鹦鹉,鹦鹉吾乡物，何时来此方。绿衣经雪短，红嘴历年长。学语疑矜媚，垂头知自伤。他年吾倘遂，归尔陇山阳。
怀人,流泪#想家,卧病京师蒙少伊察院惠米因叙归怀奉呈,卧病逾三伏，辞乡已四年。故人分禄米，邻舍贷医钱。志业其如命，行藏休问天。吾归舟已具，老去合求田。
思乡#山水,孤独#想家,登天柱山,潜岳高盘接大荒，皖公烟树郁苍苍。霜华两鬓龙眠客，天柱峰头望故乡。
田园,哀伤#想家,过吴大村居,泛舟经谷口，迢递入林端。一径野烟夕，孤村返照寒。榴花赤玛瑙，竹色青琅玕。满酌主人酒，休歌行路难。
思乡,恐惧#想家,题吴兰雪《新田十忆图》 其一,一幅生绡一段春，乡心真似转车轮。宵深便有梦归去，也恐难分十处身。
思乡,愁绪#想家,湘源纪行,古木森苍崖，飞云挂石屋。南风三日程，吹送湘水曲。诸山若屏障，秀色疑可掬。时维暮春初，晴晖散平陆。蘅芜杂荪荃，细碎纷众绿。山花如有情，时炫游子目。遥看白鸟下，径就陂塘浴。净极不容唾，况敢濯我足。当年子屈子，行吟想芳躅。至今湘水流，不共江河浊。海洋尔何山，灵源此中蓄。何当访幽胜，一就峰顶宿。
思乡,哀伤#恐惧#惊讶#想家,晚泊庄步,颇觉维舟惯，翻怜旅泊新。若为催跋履，空复向风尘。时序惊遥汉，关河近北辰。乡心兼客思，凄绝可谁论。
思乡,恐惧#想家,九日雨中集葭白斋,年年秋禊在天涯，伏雨阑风亦复佳。梦语蝉连同短榻，乡心鹤望绕闲阶。醉依菊垡攲斜坐，静检书签次第排。不是故人齐臭味，登高无地可开怀。
思乡#怀人,哀伤#愁绪#想家,春晴郊望怀诸兄弟,碧霄云净树无烟，此日相思倍黯然。好鸟有情皆唤侣，雄边不尽远连天。排江画鹢催潮急，背郭哀笳向晚偏。兄弟他乡如我问，生涯犹拥旧青毡。
思乡,愁绪#想家,中春登楼二首 其一,金杯不以涤愁肠，江郡芳时忆故乡。两岸烟花春富贵，一楼风月夜凄凉。王章莫耻牛衣泪，潘岳休惊鹤鬓霜。归去莲花归未得，白云深处有茅堂。
思乡,哀伤#愁绪#失意#想家,其二,仓卒城街避走厮，羵羊来眷角觺觺。相如晚富门庭大，季子他乡面目黧。趾蹑危厓看碧落，眼搜神火锻朱提。我愁天事骚难问，且效垣南翕舌箕。
思乡#咏物,愁绪#想家,柳,岁岁逢春春可怜，争禁三起又三眠。丝丝愁绪随风乱，濯濯丰姿著雨妍。古渡欲牵游子棹，离亭留赠旅人鞭。一声长笛河桥晚，回首苍茫几树烟。
战争,喜悦#想家,题张华受剑图寄朱兵宪,宪卿持节制龙沙，万里悬旌不顾家。手捲军书常出塞，身披法服早开衙。筹边自结平原骑，救世难回下泽车。雷焕不妨为县令，曾将宝剑赠张华。
思乡,哀伤#愁绪#想家,祁门界,辛苦营花圃，他乡过一春。马兼人并老，仆笑主何贫。尚忆桃符改，俄惊麦饭新。吾州才入望，山色碧无尘。
思乡,喜悦#想家,将离菲归国,祖国连朝传捷报，王师指日定中原。江南已托旌旗庇，海外如闻箪食喧。便捲诗书辞祖饯，却携妻子伴春暄。重洋一舸言归速，满地莺花认故园。
怀人,哀伤#想家#思念,寄陈仲实,一径荒芜负几秋，异乡书剑尚淹留。陶潜解印投閒去，阮籍耽杯尽醉休。岁月东来空冉冉，江山北望自悠悠。短歌无那相思处，满目风尘倦倚楼。
思乡#怀人,愁绪#想家,寄陆子,何时重把袂，兹意有消巾。春去悲游子，书来见故人。风尘虚倚剑，日月负垂纶。一别清江上，年华几白蘋。
怀人,想家#思念,又次陈冷庵见寄韵送其东归,远道逢人只寄梅，相思心切恐成灰。歌馀白雪高难和，望断浮云暗不开。千古是非何日定，一生荣辱自天来。忘愁且醉春江酒，更叠糟丘百仞台。
山水,哀伤#孤独,游理安寺憩松颠阁,蹴霞上层峦，屈曲缘萝磴。径转得名蓝，杰阁敞虚夐。万象入周眄，群籁息清听。茶臼石廊鸣，鹤梦闲房醒。历境不在高，要由立根定。郁郁青松姿，岂与孤花竞。天风响泬寥，上界笙箫应。何当携素琴，来和花间磬。
思乡,愁绪#想家,庚戌下第就沈阳陈监掣洪绪聘出山海关用杜少陵秋兴八首韵 其一,惊凤翱翔满禁林，珊瑚玉树自森森。辽阳雀去千山远，关塞云深九夏阴。何事容台吟好韵，独来茅店念同心。庭闱江国思游子，犹记当年赋捣砧。
思乡,愁绪#想家,秋兴亭得南字,两郡对郛郭，一水分西南。高亭不屡寻，孰知游者贪。江势汹初转，山光远相涵。芳洲贾人舶，野渡游子骖。落日覆寒郊，轻风散回潭。安得近故里，时来拂晴岚。
战争#思乡,想家,尚阳堡即事口号二首 其一,新烧悬崖净积莎，远随甲骑渡柴河。虎头在客休投笔，鸡肋从军漫荷戈。骨肉书传辽塞少，林泉话入故园多。边城老将秋霜下，夜半闻笳起自歌。
思乡,愁绪#想家,徐州见黄河,吾家正在龙门下，流出黄河几曲长。忽向徐州城外见，牵情一水正思乡。
思乡,孤独#想家,书怀寄杨郭李王判官,惯作云林客，因成懒漫人。吏欺从政拙，妻笑理家贫。李郭应时望，王杨入幕频。从容丞相阁，知忆故园春。
思乡,孤独#想家,九日 其一,忆昔殊方客，故乡千里情。何如杜员外，瞻眺梓州城。老圃黄花在，西风白发生。床头有新酒，涓滴尽馀倾。
战争,孤独#想家,其四,寒垣万里事防秋，选将分兵出帝州。白马幽并游侠客，金兜肺腑冠军侯。请缨曾抱迂儒志，借箸谁当帏幄谋。己酉年来堪窃愤，翩翩胡骑入关游。
思乡,哀伤#愁绪#想家,其六,当门一脉透长安，游子空嗟行路难。不是人前誇俏措，金锤击碎万重关。
思乡,愁绪#失意#想家,次韵灵鹫清长老二首 其一,粗读书难尽信书，世谁鲠直但阿谀。平生湖海悲游子，晚岁乾坤老腐儒。知己尚堪抬醉眼，从僧似欲剃吟须。何当灵鹫兼三竺，日伴猿饥侣鹤臞。
思乡,哀伤#愁绪#想家,夜泊行台,为客无常宿，吾生百折肠。西风三面水，明月一船霜。戍影灯初灭，僮痴梦独长。几回蓬背立，浮世又他乡。
咏物,哀伤#思念,梅花,相见汉皋晚，相思湘水春。若非捐佩者，定是解珠人。根头春已动，枝面雪浑消。称是黄金屋，寻常贮阿娇。南枝已先暖，北枝犹苦寒。笛中吹不尽，画里得相看。故人不可见，梅花如故人。相思隔明月，独吟逄早春。
闺怨,怨恨#想家,闺梦,清霜飞急漏声迟，遥夜孤帏忆别离。幽梦欲成明月去，却凭何处照相思。
怀人,愁绪#思念,寄怀许盥孚吴江芦墟严苍山宁海水阁亭,昨夜相思寄，芦墟水阁亭。伊人独不见，秋思晚冥冥。
战争,哀伤#想家,郑将军惠潮平寇歌,灵雨腥风雪满天，老蛟每塞潮阳道。蛟子蛟孙蜿蜿游，山城烟断人如扫。邮亭有卒逋亡回，告报天兵来灏灏。红旗半闪刷天明，一炮重开浓雾堡。蛮夷头脱桃花飞，宝刀醉血容颜好。渠儿夜缚渠王来，止有空头久无脑。千枚万勒走无声，勾当公家事草草。提携去待将军归，吁嗟将军归已早。
思乡,愁绪#想家,黄州晚泊,赤壁云初暝，乌林日渐红。波摇两岸火，人语隔江风。梦鹤捎天路，然犀逼水宫。天寒游子意，清夜月明中。
思乡,哀伤#恐惧#惊讶#想家,其二,三年客里寄行藏，摇落秋深感异乡。久敝黑貂惊岁月，渐疏白发老风霜。乾坤纳纳胸襟阔，山水迢迢道路长。遥想故园清露晓，满林橘柚眩初阳。
思乡,愁绪#想家,再叠总督府园亭宴赏韵答翁佥宪,白日中天自照临，出门何敢议晴阴。半生泉石耽成癖，一笑烟云契亦深。南海促归游子舫，苍梧望断碧山岑。钟期一去谁无耳，自是书生懒抱琴。
思乡,愁绪#流泪#想家,其三,出门出门路千里，回首白云云瀰瀰。昔也陟岵复陟屺，今瞻屺岵埋雾里。只身谁复念游子，涕泪天涯泻江水。高树有鸟声啾啾，挟子巢栖居上头。
怀人,哀伤#孤独#怨恨,再寄汤朝美,夙疴苦牵缠，旧学久废忘。闭门老叔夜，慵惰古无上。朋知音问绝，正复相觖望。独馀思子心，砥柱阅寒浪。作书往问讯，闻子亦微恙。深怜三医勤，却叹五鬼妄。新诗勤讽诵，渠魄自应丧。吾侪晓天星，齿发已非壮。羁孤寡会合，尚复困此障。冲风战寒林，落日翳叠嶂。轩车何来迟，为子倒家酿。
怀古,哀伤#想家,赭山怀古,赤铸山头鸟不飞，上皇曾此易青衣。无多侍从争投甲，有限生灵但掩扉。五国城西边月苦，景阳楼下夜钟微。心伤莫唱淋铃曲，未得生从蜀道归。
思乡,哀伤#愁绪#想家,晚凉书怀,九日炎蒸一日凉，晚来无事立徜徉。松篁月印当窗影，荷芰风传隔浦香。京国虽饶非故土，梁园徒好是他乡。何时谢老西湖上，为徬云山构草堂。
思乡,愁绪#想家,其二,拟向江南去，能忘塞北居。清霜千树杀，白发一行疏。着眼江湖窄，伤心岁月虚。乱愁消短烛，深忆故园书。
思乡#田园,想家,四月初六日杨村道中遇暴风野泊入夜尤甚舟人大恐皆不寐待旦灯下有感,黄沙如雾昼冥冥，一夜狂飙吼不停。何物阳侯翻地轴，有时风伯畏天刑。盗窥客舫悬孤注，神忌吾书走六丁。篷底故乡应入梦，清溪脩竹旧岩扃。
思乡,失意#想家,卧病,薄宦愁多病，乡心忆故居。山泉频调水，园吏例供蔬。瘦骨难扶杖，荒城苦借书。有身应有患，即此悟真如。
怀古,喜悦#想家,和马昂夫①赏心亭怀古,景阳宫井绿芜深，空有杨花暗御林。一自朝云归寺里，几回明月到楼心。陈台露冷蛩声苦，楚水波寒雁影沈。白发词臣多感慨，长歌对酒向谁斟。
思乡,愁绪#想家,秋光,秋光已过半，风气日凄紧。鸿雁复来宾，燕莺无留影。游子于此时，感物念乡井。纵使梦能归，归涂难历省。
思乡,哀伤#愁绪#失意#想家,用前韵呈硕父昆仲,嗟我失脚堕棘榛，寸步有若千里行。穷山自缚数椽屋，便认怀玉为里门。扁舟泛从吴楚转，远游欲赋惭无文。他乡喜见两表弟，把臂劳苦仍如勤。夜窗款坐屡续灯，有酒更倒樽如岑。祗今一笑莫轻失，转首便恐成后今。要知后会渺何许，慷慨忍对临风襟。故家如子未多有，立身行己须自钦。不惟门户在所寄，异日亦足张吾军。
思乡,愁绪#想家,五月廿七为诞陶儿日时寓都门听覆试念之作此,两年诞汝日，皆在客途间。正属炎蒸候，其如游子颜。科名是何物，天性自相关。从此堪偕隐，云深马谷山。
思乡,哀伤#愁绪#想家,西园①十咏 其一 西楼,信美他乡地，登临有故楼。清风破大暑，明月转高秋。朝暮岷山秀，东西锦水流。宾朋逢好景，把酒为迟留。
思乡,愁绪#想家,青青水中蒲,青青水中蒲，岸上有芳树。游子东西行，树指东西路。青青水中蒲，水边石子见。人心尽难知，世情惟逐面。青青水中蒲，叶上白露瀼。白露易为霜，鸿雁来双双。
田园,流泪#失意,题村学图,田父龙钟雪色髯，送儿来学尚腰镰。先生莫厌村醪薄，醴酒虽醲有楚钳。
思乡,哀伤#愁绪#想家,其二,一夜西风那便凋，他乡何处不萧萧。依稀有叶还无叶，摇落长条复短条。难忘折来情脉脉，更愁看去路迢迢。经过若问伤心地，凉雨寒烟锁灞桥。
思乡,哀伤#愁绪#想家,其三,策策西风吹晚凉，惊秋人共雁南翔。海山缥缈半烟雾，泽国萧条初雨霜。谁许半千论古阵，且逢重九醉他乡。莫嗟欲济无舟楫，待起鼋鼍与架梁。
怀人,哀伤#思念,寄刘祁京师,西湖风景昔同游，醉上兰舟泛碧流。杨柳风生潮水阔，芙蓉烟尽野塘幽。花边落日明金勒，云里清歌绕画楼。今夜相思满城月，梁台楚水两悠悠。
怀人,孤独#想家#思念,江津县晚泊寄怀李绥阳公凯,路入江州爱晚晴，青山红树眼中明。斜阳潮送孤舟上，沙岸人牵百丈行。故国至今悲蔓子，乘槎曾共访君平。城南便是牂牁路，一夕相思白发生。
战争,哀伤#惊讶,关山月,月缺初拟雕弓弯，月满又比金刀环。时缺时满惟此月，戍卒夜夜望关山。关山以外银光烂，关山以内人肠断。金波腾地倍加寒，屈指已觉流光换。流光已换仍不归，暗处隐耀青燐飞。中原那计边塞冷，秋深犹未寄征衣。望衣不至空咄咄，扑面朔风砭肌骨。忽听关前画角声，彷佛金闺砧敲月。
怀人,想家#思念,淮中寄怀姊丈粤桥何计部,宦海参商已十年，怜君龙卧稳林泉。含香每忆堪前席，煮海何如拥算鞭。世路一官牛马走，家山万里鹿蕉悬。相思欲拟归来赋，子舍汾阳簇玳筵。
思乡,流泪#失意#想家,上谷旅夜,世难那堪恨旅游，龙钟更是对穷秋。故园千里数行泪，邻杵一声终夜愁。月到寒窗空皓皛，风翻落叶更飕飗。此心不向常人说，倚识平津万户侯。
战争#思乡,恐惧#想家,出塞曲,龙沙万里音书绝，征人一去无消息。故乡儿女泣灯前，回忆临岐别仓猝。牵衣珍重千万思，欲语不语声先咽。只身鞍马去绝国，路逢战没新骸骨。白岩日暮鬼火青，徘徊独宿长城窟。铜花斑驳剑锋寒，匣中长啸频看拔。雄心何事转凄切，侧身南望江天月。昨宵归梦到深闺，无限钟情同剌剌。醒来哀角不堪闻，一夜关山添白发。
怀人,失意#想家,晚泊湘江怀故人,天涯片云去，遥指帝乡忆。惆怅增暮情，潇湘复秋色。扁舟宿何处，落日羡归翼。万里无故人，江鸥不相识。
怀人,失意#想家,仿孙观察诗和茝生见寄,记得去年无射月，河桥分手上扁舟。我吟锦瑟故多病，君抱瑶琴且莫愁。渐近自然沙落雁，于无相与海浮鸥。可能暂作罗昭谏，也向溪山访旧游。
怀古,哀伤#孤独,越州怀古,振楫大江东，前林波万顷。高秋海天阔，色落湖山影。行寻王谢迹，望望登绝岭。荒林草木瘦，古树泉石冷。昔游不可见，牢落馀风景。穷愁心未死，一笔聊复秉。
思乡,愁绪#想家,寄梅朗三,阴雨忽成雪，北风吹树林。江流日千里，安知游子心。中夜一何寒，自抚雷开琴。瞿硎山中人，其当知我音。
思乡,孤独#想家,其二,炊烟泄处指单车，落落风流想孟嘉。荒涧暗生江岸草，野田閒放故园花。民因兵乱稀开肆，吏以官清早放衙。见说折腰终日苦，微霜已点鬓边华。
咏物,恐惧#惊讶#想家,咏云,綵云惊岁晚，缭绕孤山头。散作五般色，凝为一段愁。影虽沈涧底，形在天际游。风动必飞去，不应长此留。
怀人,哀伤#孤独,寄泗上王二丈,离离禾黍映周京，泗上英图问旧盟。岂负青鞋寻往约，为留黄发慰苍生。风雄二水江东戍，雨暗三陵日暮城。莫怪阿奴寄狂语，故人原自眷修名。
闺怨,怨恨#想家,闺怨 其一,玉楼深夜冷飕飕，静里遥添一片愁。却下珠帘频怅望，碧梧枝上月如钩。
怀人,哀伤#思念,寄友,海内皆兄弟，情深莫若君。那知经乱后，翻作久离群。皎皎云中月，悠悠岩上云。相思不可见，清梦绕江濆。
思乡,哀伤#愁绪#孤独#想家,日暮遣闷,欲尽西倾日，全低东去天。雪峰沉万籁，监井淡孤烟。故国兵戈后，他乡冻馁年。寥寥今夜客，道自洞庭边。
闺怨,愁绪#思念,其四 春怨,年年纵有春风便。楚竹离声为君变。点破繁华四五枝，零落胭脂两三片。未解多情梦梁殿。几度相思不相见。为他人作嫁衣裳，粉泪凝珠滴红线。
思乡,愁绪#想家,题北堂春昼卷,堂下萱花照人目，堂中阿母颜如玉。寸心难以荅春晖，手线尚存游子服。游子白云空复情，年来从宦留神京。他时得请当归省，闾里应看昼锦荣。
怀古,失意#想家,骊山怀古 其一,武帝寻仙驾海游，禁门高闭水空流。深宫带日年年色，翠柏凝烟夜夜愁。鸾凤影沉归万古，歌钟声断梦千秋。晚来惆怅无人会，云雨能飞旁玉楼。
思乡,愁绪#恐惧#惊讶#想家,寄子,丈夫志壮将行日，游子颜增已别时。风土异人惊远梦，烟波牵缆结长思。承家有赖箕裘业，爱尔无为轻薄儿。万里寄书书未尽，愿言常取昔贤师。
思乡,愁绪#想家,蜕庵岁晏百忧薰心排遣以诗乃作五首 其一,开岁七十五，故园犹未归。看从今以后，知复是邪非。星斗天垂象，龙蛇地发机。边声近稍息，一醉典春衣。
思乡,哀伤#想家,陇头水,陇坂去何长，陇水复汤汤。咽处堪啼泪，流时更断肠。三秋边草白，万里戍云黄。辛苦交河使，西来忆故乡。
思乡,哀伤#愁绪#想家#思念,近体隔句赠人,不知何事伤游子，漫折閒花尽日吟。转觉忘机是啼鸟，静依芳草说春心。
思乡,失意#想家,城南题壁二首 其一,赐免清朝分所宜，故园风月副幽期。四愁那似张平子，三黜还同柳士师。田径荷锄鸣犊晚，猎原吹角射禽时。振衣自笑年来事，野醉川吟更属谁。
怀古,恐惧#惊讶,咏史,主父希世者，画策妙纵横。指麾一言用，震动诸侯惊。日暮临远涂，中道方倒行。不忍藜藿食，意从五鼎烹。宁知鹿门翁，白首长躬耕。天下非所保，功名安足营。
思乡,哀伤#想家,述怀,鸡鸣天未曙，愁人悲夜长。越鸟恋南枝，倦客思故乡。十载游京洛，淄尘染素裳。黾勉异同心，中道遽参商。千金市骏马，一旦弃道旁。糟糠辱奴隶，悲鸣泪琳琅。东临千里波，欲济川无梁。北阻千层峦，翅短飞不扬。中曲郁以纡，四顾空彷徨。
思乡,哀伤#愁绪#恐惧#想家,拟九日客中登高 其一,独对青山酒一尊，他乡秋色易消魂。可怜举目关河异，惟有黄花似故园。
悼亡,哀伤#失意,哭大金吾张璩子 其一,平陵歌歇主恩深，袋系金鱼掌羽林。半壁天南谁合烬，十年湘泽独行吟。吴门未遂吹萧愿，黄土先摧裹革心。惆怅知音人已远，断肠谁识伯牙琴。
战争,恐惧#惊讶#想家,木兰祠,替耶征战属蛾眉，劝孝如何史笔遗。一自当窗抛杼柚，直从绝塞采焉支。明驼归里惊同伴，白骨填荒愧健儿。乐府歌篇今尚在，谁将箫管费神祠。
思乡,哀伤#愁绪#想家,其九,志士惜白日，愁多感夜长。夜长固无奈，况复重凄凉。昔我同心友，漂流在他乡。他乡各异俗，所习谅非常。道路阻且远，无由吐中肠。俯闻流水声，仰叹明月光。振衣风泠泠，矫首天茫茫。
思乡,喜悦#想家,长至日寄弟口号 其一,故乡风土未全非，老大儿童乐事稀。尚忆鸡鸣相唤起，膝前拜舞试新衣。
思乡,恐惧#想家,其四,仓皇祸作走苏台，太息罗浮梦不回。邓尉寻芳亲故少，吴门啼血子规哀。故园秋冷谁相慰，逆旅魂归自去来。离索频年尘事幻，一经追忆一心摧。
思乡,愁绪#流泪#想家,谒先大夫遗爱祠,危祠新搆傍湖浔，宪府思贤父老心。即有雕题明巨榜，更闻弦诵集青衿。百年遗爱无今昔，一掬寒泉有顾歆。游子偶从瞻仰切，不堪此日泪痕深。
思乡,喜悦#想家,其三,勿用顾旅人，我犹得自强。融融荣卫间，渐觉回三阳。饥已思食粥，渴已思饮浆。前途虽然辽，有弟相扶将。只愁雁鸿少，勿虑岁月长。但看岭梅发，知我思故乡。明年五六月，寄汝荔支尝。
思乡,失意#想家,甲子除夕宿鱼卿馆,旅迹原无定，衰情此更加。飘零逢岁夜，惆怅宿君家。醽斝春生绿，风扉雪度花。故园今夕意，凄断若天涯。
思乡,失意#想家,闷书,秋忆故乡魂欲断，晚临寒浦思如流。归来古屋寒灯暗，能较骚人几处愁。
思乡,哀伤#想家,用韵赠沈寿卿,吴人相对共吴音，须信侬心即若心。旅馆今宵看月色，故园何日醉花阴。门前不厌频来客，囊里犹存旧赐金。吟得新诗宜自爱，莫教轻易与鸡林。
怀古,愁绪#想家,钱塘怀古,黄屋南迁日，苍山结凤楼。可怜江海地，曾是帝王州。草树沈宫怨，笙歌唤客愁。寒潮自来往，难雪古今愁。
思乡,流泪#想家,见花,乞得花枝洒泪看，满怀愁绪万千端。故园亦有繁桃李，门掩东风暮雨寒。
山水,喜悦#孤独,登总持寺阁,宿雨清龙界，晨晖满凤城。升攀重阁迥，凭览四郊明。井邑周秦地，山河今古情。纡馀一水合，寥落五陵平。处处风烟起，欣欣草木荣。故人不可见，冠盖满东京。
怀人,哀伤#想家#思念,答成杏怀给谏,相思何处不神伤，怕听南来雁几行。一万里余书断绝，十三年事各悲凉。欣传谏草销兵革，独怪羁人阻瘴乡。何日先归松菊下，看君早晚致虞唐。
怀人,失意#想家,袁澄夫顾东曙寄诗各次其韵 其一,夜归连得故人诗，二妙谁令聚一时。感旧不知吾慷慨，论才宁合子栖迟。花当春半方堪赏，杯到愁来只自持。只尺龙潭笑游地，扶摇今日望天池。
思乡,哀伤#愁绪#想家,见梅,忆昔游子初辞家，柳未舒荣桃未华。一去天涯不知岁，江边又见寒梅花。梅花半开复半落，行人东去海之角。空山落日云正愁，世路悠悠行未休。
思乡,哀伤#愁绪#失意#想家,其二,谁作清光伴，潇然属两翁。他乡多病后，竟夕一樽同。孤杵征衣泪，寒沙战角风。何由遂心赏，幽思渺秋空。
思乡,哀伤#孤独#恐惧#惊讶#失意#想家,与潘寿生话旧,客中谁与慰羁孤，喜得高阳旧酒徒。一辈俊才仍濩落，十年相见总江湖。略惊憔悴颜非昔，为阅崎岖胆渐粗。各有故园三亩在，莼鲈香里得归无。
思乡,哀伤#愁绪#想家,甲子元日晓望,长空耿耿断鸿声，晓日春风满帝城。沙漠浮云千树敛，蓟门积雪万家明。他乡客舍南归梦，故国亲庭北望情。自笑谁如班定远，佣书犹得就功名。
怀人,想家#思念,和昌甫见寄,岁晚溪南见旧游，归舆常恨莫能留。不堪别去人还远，犹幸诗来路匪修。野外梅生花气动，门前冰拆水声流。相思清梦章泉上，尽道才名光更优。
思乡,哀伤#想家,暮春羁怀,旅馆春将尽，乡心醉不迷。人烟随去住，萍梗任东西。花落吴山暮，鸿归楚树低。解鞍空伫立，无那子规啼。
思乡,哀伤#愁绪#想家,一昔,一昔繁霜四海秋，端居终日抱离忧。徒怀阮籍登临叹，长作卢敖汗漫游。乱世谁能谋禄隐，全生终愧客诸侯。越王台上思乡处，一片笳声动地愁。
思乡,哀伤#愁绪#孤独#失意#想家,访胡茂承不遇,千金曾结少年场，自拟重逢典鹔鹴。念我游燕歌后筑，问君归粤橐中装。来投短刺门前客，立忆他乡马上郎。极目吴阊飞匹练，回船无笑子猷狂。
思乡,哀伤#愁绪#想家,九日同诸友乌石山登高，用十研老人韵二首 其一,他乡九日共探幽，塔影岚光一望收。树色遥连烟市瞑，雁声高叫海门秋。芙蓉四面摽仙掌，霹雳千年护石头。吊古不须怀薛老，残碑断碣满山邱。
思乡,愁绪#失意#想家,言将北上述志一首荅苏从仁恩王子衡（廷相）,我辞承明直，矫志青云端。销声绝车马，卧痾对林峦。甘此皋壤怡，谢彼飙霭干。晨夕咏凿井，春秋歌伐檀。奔曦岂不疾，国火三改钻。游子恋所生，不获常怀安。微尚何足云，弱质良独难。衡门坐成远，尘冠行复弹。已负濩落性，更从樗散官。进阻岩廊议，退抱江湖叹。矌哉宇宙内，吾道何盘桓。
思乡,愁绪#想家,其七,念当首往路，千里邈已临。丝竹发高堂，听我双龙吟。泠泠江汉流，浮云寒以阴。长风激羽翼，严霜摧北林。慷慨有馀悲，新声怆人心。游子失相视，征夫泪不任。中曲一俛仰，从此无知音。故乡一尊酒，愿言常酌斟。徘徊恋景光，忽为辰与参。来者自非昔，去者自非今。
思乡,愁绪#想家,春日和容甫,昔我之出矣，春山噪寒禽。东风一飘荡，春色窈以深。今朝眺原野，烟景何沈沉。繁葩曜初旭，密树参高岑。绚烂亦云极，但觉意萧森。遵渚缅故径，攀条思旧林。讵惜岁华促，难为游子心。
思乡,愁绪#失意#想家,门前有垂杨（一作屠滽诗）,门前有垂杨，枝叶何靡靡。飘花欲及地，忽复因风起。摇荡少妇心，天涯念游子。愁多肌肉消，不敢临流水。
送别,哀伤#失意,送兄弟回雪夜,日晦云气黄，东北风切切。时从村南还，新与兄弟别。离襟泪犹湿，回马嘶未歇。欲归一室坐，天阴多无月。夜长火消尽，岁暮雨凝结。寂莫满炉灰，飘零上阶雪。对雪画寒灰，残灯明复灭。灰死如我心，雪白如我发。所隅皆如此，顷刻堪愁绝。回念入坐忘，转忧作禅悦。平生洗心法，正为今宵设。
怀人,哀伤#想家,闻莺怀戚学正在沧洲,我有故人在沧洲，思之不见心悠悠。木兰为楫沙棠舟，南来鼓棹乘中流。嘤嘤好鸟如相求，载飞载止鸣不休。愿以盟言结绸缪，为予一洗离居愁，何以报之青琳球。
思乡,愁绪#想家,客夜书怀,庭院积黄叶，客愁与之深。寒风西北来，游子发孤吟。百虑暂为屏，一樽聊独斟。开门延明月，拂几弹清琴。清琴少知音，明月常相临。愿将一片影，照我一片心。
怀人,哀伤#想家,河上有怀二绝句 其一,水流东到海，到海是归期。惟有思君意，悠悠无尽时。
思乡#怀人,失意,寄永丰范教谕冕先生,炎首雨生凉，莎鸡作秋语。荒寂乱山中，气候殊吾土。子宦同一方，去路几何许。相望不得亲，晨夕萦愁绪。溪月如我期，谷云为我侣。缀文岂徒然，青冥弃遐羽。知音谅此怀，落莫将谁处。
闺怨,流泪#怨恨,闺怨,曲曲回廊十二阑，风飘罗袂怯春寒。桃花带雨如含泪，只恐多情不忍看。
思乡,愁绪#想家,游南阳清泠泉,惜彼落日暮，爱此寒泉清。西辉逐流水，荡漾游子情。空歌望云月，曲尽长松声。
战争,哀伤#失意,其四,步出城西门，高坟何累累。年深坟土裂，白骨委蒿莱。坟傍哭者谁，云是白骨儿。生既为死泣，死亦待生悲。哀哉亿千劫，无有泪绝时。
闺怨,愁绪#思念,春意（一题作春怨）,佳人能画眉，妆罢出帘帷。照水空自爱，折花将遗谁。春情多艳逸，春意倍相思。愁心极杨柳，一种乱如丝。
悼亡,哀伤#怨恨,哭涧泉韩仲止二首 其一,雅志不同俗，休官二十年。隐居溪上宅，清酌涧中泉。慷慨伤时事，凄凉绝笔篇。三篇遣稿在，当并史书传。
怀人,愁绪#恐惧#想家,至日不出有怀王申二太史,虚斋独坐静焚香，綵线初添日影长。世事惊心催物候，家山入梦惜流光。风回昼漏传蓬阙，云丽晴空绕建章。遥忆故人天禄阁，閒吟袜颂殿东廊。
思乡,哀伤#愁绪#想家,其二,谋生计不就，决策思长征。双剑倚天表，五丁严客程。丝萝原有定，卵翼竟何成。莫说他乡好，家山亦锦城。
思乡,哀伤#愁绪#想家,南昌寓中喜晤澹夫侄,忆昔论交日，相知各暮年。他乡多险阻，异国共留连。老不因人热，贫宁取世怜。惟应一杯酒，相得是陶然。
战争,哀伤#想家,孝烈将军祠,何人巾帼辱青史，孝烈将军祀木兰。花钿翠云抛宝镜，寒光铁甲照征鞍。关山百战还家梦，伙伴十年行路难。东阁归来理旧鬓，众中谁辨雌雄看。
怀人,孤独#思念,寄怀冒辟疆 其一,相思北望雉皋西，长往深林畏鼓鼙。杨子近疏奇字客，于陵幸有辟纑妻。空山与尔甘薇蕨，丰草何人问鹿麛。野史续编高士传，君应不愧昔贤题。
悼亡,愁绪#想家,哭东井内兄 其一,才沾除目便终身，襆被囊书秪旧贫。新授景陵山县长，晚登京兆贡科人。剩闻行义称乡党，每见文章重缙绅。天道茫茫那可问，伤心归榇暮江滨。
思乡,哀伤#愁绪#想家,沧江夜泊（时龚子谏同舟）,霜清石出见波痕，岁晚江湖日易曛。云气压空寒欲堕，滩声到枕静偏闻。一汀烟雨鱼吹浪，千里蒹葭雁叫群。不有故人相慰藉，他乡愁绝更销魂。
思乡#咏物,想家,雪,九月边城雪，南砧尚捣衣。龙蛇犹自起，乌鹊欲何依。已共庭花落，还兼塞雁飞。故园松菊好，留滞不如归。
思乡,哀伤#愁绪#恐惧#想家,卧病述怀二首 其一,短日悲年促，他乡苦病侵。疏砧偏傍耳，归雁忽惊心。塞柳犹含冻，江梅正满林。衰羸难自强，早晚合抽簪。
怀人,流泪#想家,寄子与,何言雨雪蓟门深，明日褰帷是上林。湖海弟兄馀洒泪，云霄词赋足知音。犹堪一起中原色，莫使长悬万里心。不为故人劳问讯，十年书札总浮沈。
战争#思乡,想家,初冬得报敝邑筑成防寇承澜沧周兵宪公枉书相问聊此代简,闻到吴门未解围，千家村郭爨烟微。长川白骨沧波冷，满地绿林豺虎肥。烽火迢迢中夜梦，云山渺渺几时归。故乡消息劳相问，惟有新城闭落晖。
战争,哀伤#想家,其二,昨宵吹出林间笛，晓逐清风爽籁生。日落尚闻松石响，鸟飞不尽暮天晴。故人千里书真断，烽火连年病欲成。闻道佗乡征战苦，兵戈满眼胡远行？
田园,哀伤#怨恨,题云林子南村隐居图,山高白石秀，竹密绿阴浓。窗映风光扫，溪流月影重。
思乡,想家#思念,其四,海雨江风满客襟，片帆难搁故乡心。预知此后相思苦，总以长年度寸阴。
思乡,哀伤#想家,挽南铨正郎王文水,北地风高旅雁哀，故乡千里讣音来。百年文武协三德，念载行藏付一坏。魏阙羁臣残骨在，天涯姻友梦魂回。怅余凭吊知何日，极目乡关漫自猜。
怀人,哀伤#思念,和人见寄,高义如君举世无，贤关十载会琴书。匆匆边马来时别，郁郁乱山深处居。天外风尘仍断绝，人间豪杰正萧疏。何时樽酒论文去，千里相思寄望舒。
闺怨,流泪#怨恨,闺怨,寸心杳与马蹄随，如蜕形容在锦帷。江上月明船发后，花间日暮信回时。五陵夜作酬恩计，四塞秋为破虏期。待到乘轺入门处，泪珠流尽玉颜衰。
思乡,愁绪#想家,春风酒,中原游子老越乡，高楼女儿秋夜长。饥则有糜渴有浆，安能使我离愁忘。糟床注酒春风前，春风在酒不在天。青尊一滴裁入口，春风在眉不在酒。酒如铦刀愁乱丝，乱丝易斩愁难治，或有缠绵未断时。
思乡,愁绪#想家,秋风来辞寓居吴陵后迁九龙冈作二首 其一,秋风来兮吹客衣，芙蓉阁边秋蝶飞。我行吴陵不得归，故园八月荷花稀。荷花有红又有绮，可怜不作游子衣，秋风吹吹堕流水。
思乡,愁绪#想家,泊湘江鱼口滩,知时社燕语樯竿，游子奔波自鲜欢。趁客卖鱼双桨急，隔林沽酒小旗寒。潇湘浑似日南落，岳麓已从天外看。薄暮滩前收百丈，卧闻三老报平安。
思乡,哀伤#想家,酬合沙徐君寅（原注：合沙，福州郡称。）,归鹤悠悠度海迟，閒来野寺看僧棋。乡心荔子薰风国，客路槐花细雨时。天地一身愁自语，江湖诸老澹相知。乌丝醉后淋漓墨，片月娟娟照砚池。
思乡,愁绪#想家,舟次宜兴有怀,一棹朝常暮至宜，萍蓬踪迹本无期。太湖东望如彭蠡，阳羡西瞻似武夷。柳色才匀莺啭候，芦芽犹短雁归时。思乡日月愁肠断，消遣惟凭四韵诗。
怀人,孤独#失意#想家,送唐彦博宰安丰兼寄呈淮西帅赵渭师郎中,唐子皦自鲜，水清石粼粼。绣肠五车书，不鄙簿领尘。黟山与桂岭，一笑二十春。天涯会面难，岁晚情话真。五管无贤侯，但有岚烟昏。此岂功名场，往戍清淮滨。北门诗书帅，平生吾故人。问讯今何如，凌烟上星辰。为言落南客，病作寒螀呻。飘飘北归梦，夜绕吴淞云。
思乡,恐惧#想家,雨霁,今朝晴日照柴扉，即看轻云捲翠微。燕子有情归旧栋，柳条牵恨拂征衣。故乡书信何时到，瘴地烟岚此处稀。白酒一杯聊强饮，物情人事恐相违。
思乡,哀伤#愁绪#想家,啖荔①,前溪水长白鸥飞，荔熟垂垂满钓矶。昔日他乡思驿骑，今朝巧笑对宫妃。摘来翠袖笼红玉，剖破琼浆溅绛衣。一啖已过三百颗，好风凉月憺忘归。
战争,喜悦#想家,拟送杨帅,久戍思贤日，中兴入觐时。旌旗生喜气，梅柳动寒枝。报国心偏苦，安边计自奇。一军尝北出，万骑绝南窥。结轨闻修好，櫜弓谨退师。浩歌藏战甲，雅拜习朝仪。天近雷风迅，云深雨露滋。告庭行有命，祖载敢无诗。雪意留金勒，歌声寄玉卮。明年秋秫贱，酿酒约归期。
思乡,孤独#想家,冬至同孝威楚执饮鹤问斋头共用杜句为首并嘲楚执,年年至日长为客，作客于今在故乡。妻子各分灯下影，岁时空换镜中霜。原无松菊情何恋，赖有琴樽兴未忘。饱我老拳君莫笑，老夫真为故人狂。
思乡,怨恨#想家,其三,去年京国忆同游，君已分符我一丘。声价翕然腾碧汉，别离可奈值清秋。昼閒花影帘常寂，月落琴声院更幽。竹马儿童频问讯，故园松菊莫淹留。
思乡,愁绪#孤独#想家,其三,天地蘧□庐，何人不是客。浮云本无心，游子念将夕。
战争,愤怒#愁绪,李陵咏,李陵入匈奴，自恃将家子。眼空沙漠群，气弱天下士。转战驱懦兵，贪功入深垒。杀气惨云日，笳鼓昏未已。苦将死敌争，坐使家声靡。堂堂飞将军，夫岂卫律比。远意欲有为，偷生以含耻。对案不能食，殊方忍居此。霜寒塞雁鸣，雪冻白草死。迢遥望妻孥，灭没谁与理。
思乡,哀伤#愁绪#流泪#失意#想家,羁思十首次谢纯然韵（录四。） 其一,霜风吹帽发全枯，多病兼愁懒步趋。身寄他乡年又尽，吟看衰草日将晡。故园消息沈天表，旧日交游隔海隅。祇有浊醪堪遣兴，拟从邻舍典罗襦。
田园,恐惧#惊讶,黑夜自郡城返大岸村,冲破暮烟碧，帆飞积水吞。霜寒降酒力，月冷浸诗魂。老树森疑鬼，深篁静掩门。橹声惊犬吠，知是近前村。
怀人,想家#思念,寄四弟子彰,岩溪溪上吕家林，庐墓年来宰木深。云冷九原今古恨，月明千里弟兄心。白鸥眠渚閒驯性，黄鸟迎风送好音。为问东篱丛菊在，相思几度动清吟。
思乡,孤独#失意#想家,秋晚郊居,远声霜后树，秋色水边村。野径无来客，寒风自动门。海山藏日影，江月落潮痕。惆怅高飞晚，年年别故园。
山水,喜悦#想家,登新甫山步韵,远山苍漭淡如秋，济胜情从屐齿留。鲁柏传来空吊古，汉云飞去若为愁。岚光翠润盈盈滴，苔藓斑痕处处幽。我欲凌峰閒自问，年年山色可同不。
思乡,失意#想家#思念,其四,碧纹冰簟正宜秋，卧看银河净欲流。鳷鹊观前清露滴，卢龙塞下暮云稠。临风长想苏门啸，多病徒怀杞国忧。诸弟故园应北望，相思知上海边楼。
思乡,恐惧#惊讶#想家,夜泊城门泷大风,山暗大风鸣，萧萧草木声。鱼龙翻峡黑，星月涌江清。客梦寒偏觉，乡心夜久生。并随流水去，百折绕滩惊。
怀古,哀伤#想家,岁暮福昌怀古四首 其一 谷州故城,原北荒城旧谷州，文皇功业莽悠悠。天戈挥去开东夏，金甲归来献二囚。想像英姿辉日月，苍茫故国委林丘。山川惨惨空回首，落日悲风蔓草秋。
思乡,哀伤#恐惧#想家,客思,寒迫重裘晓更清，宦情羁思坐来生。眼前世事浮云过，醉里惊心独鸟鸣。梦入故乡春社散，愁悬孤馆夜灯明。南归久负梅花约，忍听东家笛里声。
思乡,哀伤#愁绪#想家,戊子岁正月二日游行台东园偶成,昨夜东风厎是忙，东园吹醒百花香。閒来缓步看生意，静里微吟空断肠。半世浮名催老境，一年春色又他乡。吴山吴水依然好，何日重开绿野堂。
思乡,愁绪#想家,其二,游子思故乡，天涯两相逢。时平甘恤纬，定交各涂穷。
怀人,哀伤#孤独,小诗代简寄曹雪芹,东风吹杏雨，又早落花辰。好枉故人驾，来看小院春。诗才忆曹植，酒盏愧陈遵。上巳前三日，相劳醉碧茵。
战争,失意#想家,出自蓟北门行,蓟门连亭障，北望白草腓。尧封遗沟洫，秦塞何累累。征马饱苜蓿，干旌映珂鞿。铙吹风转急，狼烟腾复微。生饮鸊鹈血，戈剑莹生辉。撩揭男儿健，相逐誇戎衣。行行闻野哭，言寇掠且归。挺身出大漠，武士争追随。誓射天狼落，宁言貔虎威。问我驰驱志，庇民奠边陲。首功报幕府，将为刀笔欺。桓桓烈士恨，犒爵竟何为。
悼亡,失意#想家,哭刘驾博士,出门四顾望，此日何徘徊。终南旧山色，夫子安在哉。君诗如门户，夕闭昼还开。君名如四时，春尽夏复来。原野多丘陵，累累如高台。君坟须数尺，谁与夫子偕。
田园,哀伤#愁绪#流泪#想家,八月十二日半日村侵晓梦独行迷失道攀缘绝磴上见土壤平豁枕山带郭风气郁然有朱衣夹路问之曰合肥李公墓也哭失声而觉二首 其一,梦魂枕上江南路，觉后初当堕泪时。宿草几回秋色老，伤心为欠哭君诗。
山水,喜悦#想家,登留台山,病起诗魔酷爱山，一登山路便开颜。残红满地春将老，新绿当阶意自閒。醉后恍疑尘世小，年来弥觉宦途艰。回头忽动乡关思，飞鸟长空未得还。
思乡,愁绪#想家,其二,思乡与怀古，望远临江楼。长歌指飞鸟，风起芦花秋。
怀古,恐惧#惊讶,咏史四章 其四,贱时一市笑，贵时一军惊。石勒忘自许，安能比韩彭。
思乡,愁绪#想家,其三,游子中夜心，功名忽嗟暮。黑貂空上书，甘泉方献赋。白日惊壮齿，青云有英顾。收采苟不时，珊瑚亦生蠹。
田园,喜悦#想家,春日田园杂兴,月筒纪闰附青炜，民野陶然化日熙。祀备枌榆祈稔岁，宴酣花柳乐清时。洛中富贵斜阳恨，绵上勋劳千古思。浩兴归来吟不尽，陶诗和后和豳诗。
思乡,愁绪#想家,其六,古人重出处，今人重高官。官高一失己，高官良独难。极北积冰雪，游子常苦寒。黄金投昏夜，白璧恒见残。我念枲褐温，不愿绮与纨。勿谓行当久，去矣吾将还。
思乡,愁绪#想家,元夕放夜,绣衣玉节驻江城，放得元宵两夜晴。陆地金莲方滟滟，一天明月故盈盈。逻兵酣卧忘钟韵，游子欢呼趁鼓声。儿女看灯归较晚，老夫自剔读书檠。
思乡,愁绪#想家,其二,端坐怀百忧，愁思当告谁。荆棘满中道，行者亦云疲。富贵非所营，贫贱非所移。越鸟恋故林，游子暮何之。河清不可俟，得失恒相随。回车返初服，无为泣路岐。东皋既息耜，倚杖临清池。
战争,哀伤#孤独,关山月,离离天际云，皎皎关山月。羌笛一声来，白尽征人发。嘹唳孤鸿高，萧索悲风发。雪压塞尘清，雕落沙场阔。何当胡无人，荷戈朝凤阙。
田园,喜悦#孤独,过村家小池,乘兴不知远，悠然惬赏心。试花桃尚小，昂穗麦初深。翠羽明如锦，鱼苗细似针。本非枮槁客，泽畔亦行吟。
思乡#田园,想家,陈立村八十诗,甚欲从君话武昌，追思建业转栖惶。行年八十垂垂老，入梦千重处处忘。此日神京能把手，半生浩劫莫回肠。还乡傥得如人愿，且认并州作故乡。
怀人,愁绪#想家#思念,元宵风雨寄怀小有（次贾襄一韵） 其一,冷落春城澹似秋，萧萧良夜阻狂游。风吹灯火云何黯，雨乱笙歌月亦愁。独坐有怀烧烛尽，相思无梦到床头。应知白也偎红翠，醉倚朱栏十二楼。
田园,哀伤#孤独#想家,渭村雨归,渭水寒渐落，离离蒲稗苗。闲傍沙边立，看人刈苇苕。近水风景冷，晴明犹寂寥。复兹夕阴起，野色重萧条。萧条独归路，暮雨湿村桥。
思乡,孤独#想家,晚归山居,寥落霜空木叶稀，初行郊野思依依。秋深频忆故乡事，日暮独寻荒径归。山影暗随云水动，钟声潜入远烟微。娟娟唯有西林月，不惜清光照竹扉。
思乡,愁绪#想家,清明感怀,花柳村村色，閒愁岁岁侵。迂怀难近俗，古道不宜今。孤冢白杨老，寒郊芳草深。不堪回首望，泪滴故乡心。
思乡,哀伤#愁绪#想家,秋宵不寐（此首钞本次《忆昔燕畿之变》后。）,请缨犹未斩楼兰，始信从军行路难。骄子秋高肥马肃，征人霜重铁衣寒。梦魂报国三更愤，怀抱思乡午漏残。遥忆鳌洲烟月处，几时归弄钓鱼竿。
思乡,哀伤#愁绪#想家,江上作,孤棹寒江上，离情落雁边。我身云水似，飘泊定何年。同旅非棠棣，他乡问杜鹃。不知故园夜，谁为客程怜。
思乡,愁绪#想家,其二,秋色苍茫归雁急，客心摇落大江横。断碑无复三唐物，曲槛多屯百粤兵。衰草衡门高士里，西山返照落霞城。思乡易作登临赋，急浪长风日夜鸣。
思乡,恐惧#惊讶#想家,赠茅顺甫进士归吴兴一首,羡尔吴兴彦，登庸入紫闉。妙才惊国老，青岁冠时人。浮玉门闾大，苕溪气象新。还携帝城色，归作故乡春。
思乡,孤独#想家,保安道中,白草黄沙没使车，保安城郭望中赊。牛羊垄上西风紧，鸟雀林边落日斜。家信浮沉南度雁，乡心寥落北城笳。东西奔走浑无定，敢望金台即是家。
思乡,愁绪#想家,昌平道中,尘俗每相拘，日夕不遑息。暂辍簿书劳，山间事行役。驱车出北郊，晴烟委园陌。松梢露渐晞，草际霜已白。初与市尘违，忽见山如积。明月含半峰，流水时滴沥。良似故山中，眷言素所适。游子未能归，怀哉安所获。
怀人,想家#思念,马又辉以扇并诗见寄依韵奉答,十年风雨对床眠，一曲云波万里天。欲泛白沙驰桂楫，定欹乌帽醉璚筵。相思一寄齐纨扇，好句堪题蜀锦笺。莫怪南金迟未报，郢中春雪几人传。
战争,哀伤#想家,送王镇抚,将军官陇西，家住东海头。陇水岂不长，不入东海流。将军归东海，葬亲海上洲。独有陇头月，相随归故丘。陇月行复圆，王事不可留。再听陇水鸣，思亲恨悠悠。矫首海上云，只向天南浮。愿学海云飞，莫学陇水流。
思乡,愁绪#想家,得舍弟行可（云之）盐官病后书,荷花开尽蓼花红，游子今年秋又穷。千里病眠鸿雁影，一书愁杀月鱼翁。天寒好处予煨芋，日落何山汝转蓬。名利不成作归计，先生已老海门东。
思乡,愁绪#想家,秋夕一首寄李明府,独坐真无赖，清吟谁与同。壮心惟浩叹，往事已成空。明月秋砧起，西风画角雄。如何今夕梦，多在故乡中。
思乡,愁绪#孤独#想家,秋日江行怀祁羡仲,秋色满江湖，长天散凉籁。游子有孤兴，扁舟此行迈。采采江上蘋，愿言贻所爱。美人渺何许，怅望青云外。
思乡,愁绪#想家,题春晖堂,中堂高且深，翩翩五采衣。昕夕登旨甘，慈颜亦愉怡。永怀爱日心，不为游子悲。兹言贰雄藩，遂令定省违。所欣逮禄养，足可荣恩私。紫诰回飞鸾，闾里生光辉。
田园,哀伤#恐惧#失意,胥歌村,傍水成村三二家，烟波浩渺客程赊。楚关载月残星闪，吴市吹箫花月斜。失路仓皇泛萍杖，橹声悲壮泣芦花。一曲洒尽英雄泪，隔岸惊起数点鸦。
思乡,流泪#失意#想家,居贞请题国学郑某省觐回京诸卷,早岁宜充观国宾，故乡长念倚门亲。白头作梦持环在，沧海驰情恋阙频。祖帐又开喧道路，仙槎欲泛上星辰。徵诗饯远惭衰老，空向山林想吉人。
思乡,愁绪#想家,喜得延荔浦书,一纸金难抵，匆匆读易完。此时如共语，已置却重看。游子身无定，天涯岁又残。感君同骨肉，珍重劝加餐。
思乡,孤独#怨恨#想家,邢逸人寒夜见过,每忆家林结弟兄，别来空感故乡情。天涯白首重相见，客里残觞且共倾。积雪寒江枫尽落，断?孤嶂月偏明。十年沧海多离别，岂必今宵泪满缨。
思乡,哀伤#愁绪#怨恨#想家,赠郑山人,脉理依稀寄掌纹，眼中奇伏定难论。秦关百二金城在，建业东南紫界分。形胜未销人共弃，豪华欲尽石终存。他乡我亦嫌官拙，还拟携君看旧村。
思乡#田园,孤独#想家,江村春望,春风烂漫绕天涯，曳杖江村揽物华。身在故乡仍是客，心从安处即为家。贫来生计号寒鸟，病后居诸赴壑蛇。更得几年还健在，青门常种邵平瓜。
思乡,流泪#想家,浣溪沙    留旧京五日，大千以巫峡清秋图为赠，因题,别后觚棱夕意深。暂来还去易沾襟。压装画本自萧森。瞿峡传烽仍万里，石城归日亦层阴。雁边谁系故园心。
思乡,哀伤#想家,登浦上阁,高阁春波上，登临独怆然。故乡从此去，久客未言还。花好谁家屋，帆轻何郡船。朝来有微雨，应洒郭西田。
思乡,哀伤#愁绪#想家,又依韵,六月园林景物奢，草间萤老暑侵衙。投闲方是调生诀，习静何须掷米沙。新月初看浮晚霁，他乡谁共酌流霞。庭前值菊随时长，三径撩人天一涯。
思乡,失意#想家,梦觉作,翰苑词林雨露边，不才何幸接时贤。故乡迢递六千里，归计蹉跎四十年。宝敕恭承明主赐，白头深荷宠恩怜。行来夜夜蓬窗梦，只在龙墀玉陛前。
怀古#思乡,哀伤#愁绪#想家,秋日怀古园有作,故里田庐远，他乡禾黍秋。风高初下叶，川浅欲生洲。月出空山静，烟生远树稠。已谙为客意，坚坐任迟留。
怀古,流泪#想家,钱塘怀古,京洛烟尘弃不收，西湖台阁作金瓯。流连秋色还春色，歌咏杭州胜汴州。自愿苟安增币帛，谁抒孤愤报仇雠。栖霞岭畔将军墓，只有南枝记旧丘。
思乡,孤独#失意#想家,其二,紫气秦淮合，钟陵杳霭间。?知逢七日，又是客三山。柳色将春到，禽声对酒閒。故园花渐发，惆怅未言还。
思乡,愁绪#想家,新城馆中夜坐,独坐燕南馆，桃灯坐自深。还家游子路，去国迩臣心。落月征车动，寒霜客袂侵。陆沉非避世，吾道在云林。
送别,愁绪#想家,送范启东还京,萧萧行李上征鞍，满目离情欲去难。客里故人尊酒别，天涯游子弊裘寒。官桥杨柳和愁折，驿路梅花带雪看。重到京华旧游处，春风佳丽好盘桓。
怀人,失意#想家,花下忆同游诸子,去年花满帝城新，今日天涯忆故人。莫怪尊前易惆怅，东风别是一年春。
思乡,哀伤#愁绪#想家,和江进之,一尊相对叹枯老，出囚人逢他乡道。但令脱梏即华津，宁论官高与官小。剡溪藤纸百匹长，渴骥惊蛇惟一扫。霜根忽地破东风，千山万岭生青草。閒水閒山处处行，刻尽云烟与花鸟。娃宫胥庙武丘山，别后新函寄多少。
思乡,孤独#想家,还家作,游子江东倦行役，还家登堂草盈尺。花枝三树四树红，头发一丝半丝白。囊中犹自有残钱，尽买杨梅饱食眠。门外幸无骑马客，清香细雨佛灯前。
思乡#山水,想家,望惠山,昔者岁庚戌，承檄离故乡。遽以此山别，关陕隔异方。缅怀林壑姿，令人归思长。潇洒栖白云，青松荫石床。泠泠第二泉，流润石髓香。今辰罢官守，春风促归航。青青九龙峰，郁然当我藏。我本江海人，泉石有膏肓。一从挂尘网，鬓发已苍苍。寄谢桑苧翁，卜邻漪澜堂。
思乡,哀伤#愁绪#想家,野坪为冯治之作,古树蔼丛薄，修原带郊坰。悠悠天容展，瀰瀰地势萦。桑麻荫其中，朝暮闻雉鸣。游者终良辰，樵牧日营营。倦翼集幽林，归云野墅横。游子抱真性，念此动高情。宠盛功弗居，终以托吾生。
咏物,哀伤#失意#想家,题菊,自怜霜节计蹉跎，不向春风照绮罗。栗里醉来山气夕，洞庭愁去水曾波。清芬历历传高士，寒影垂垂对素娥。一自白衣成往事，空馀山径独悲歌。
思乡,哀伤#孤独#想家,丁巳生旦有感,献岁高堂奉寿卮，白头两度客天涯。百年父母劬劳日，一岁乾坤交泰时。故国音书归雁寄，异乡心事落梅知。斗杓又复回东北，江水归心日夜驰。
怀人,孤独#失意#想家#思念,寄郑鍊师,平生金石友，沦落向辰州。已是二年客，那堪终日愁。尺书浑不寄，两鬓计应秋。今夜相思月，情人南海头。
思乡,哀伤#愁绪#想家,其二,不假焦仙把酒喷，须臾澍雨若翻盆。官应可了劭农事，天岂终悭及物恩。无复绝粮忧鲁叟，何须进食念王孙。只愁撩得秋声动，老客他乡易断魂。
思乡,愁绪#失意#想家,归次皋亭山作,去年雨雪桃花岭，此日烟波槜李船。相值皋亭山上月，离家一十二回圆。沧江游子愁心剧，白发高堂望眼穿。行李自怜垂橐返，田园生计转茫然。
思乡,哀伤#孤独#想家,夜泊旅望,少睡多愁客，中宵起望乡。沙明连浦月，帆白满船霜。近海江弥阔，迎秋夜更长。烟波三十宿，犹未到钱唐。
怀人,哀伤#孤独#想家,春日怀萧抱灌,牢落空悲北士心，凄凉犹忆草堂吟。西山夜雨怀人远，南浦春波战血深。紫燕青云多适意，朱弦白雪少知音。干戈满地风尘暗，抱瓮惟堪老汉阴。
思乡,哀伤#愁绪#怨恨#想家,失题（末缺）,紫极殿前朝伏奏，龙华会里日相望。别离岁岁如流水，谁辨他乡与故乡。
思乡,孤独#想家,过赣关①,舍棹就前峰，停桡依急濑。举目望巍城，倒影如悬盖。东西画二流，千桅聚一带。奔溪忽罢行，飞烟日可绘。先王措不倾，必求当要害。相彼粤闽冲，形势此为最。为关别有心，区区宁计会。未闻惟正供，独烦中饱嘅。堂堂半刺客，岂复称牙侩。我欲副其求，赠以青山霭。谁能捐有馀，稍足医无赖。莫使望乡人，神飞东岭外。
思乡,失意#想家,舟中见红树,船头时作望乡吟，难写浮生去住心。忽忽不知为客久，谁家红树报秋深。
思乡,哀伤#恐惧#想家,赠张昆城曾青藜,故园吾作客，羁旅子投谁。杯酒执无地，相逢空复辞。月连徐孺宅，花笑陆郎骓。云海春还暮，宾鸿方去兹。
思乡,流泪#失意#想家,灵江舟中,赤城东去水潆洄，无数寒花夹岸开。越国青山临海尽，灵江秋雨挂帆来。舟中客泪随枫落，天外乡心逐雁哀。如此萧条须尽醉，已知沦落不言才。
怀人,哀伤#怨恨,枫亭道中怀旧寮元佐,黄华山下故人庐，飞翠茏葱护隐居。驿路折梅春雪后，亭窗剪韭夜灯初。寒暄故事樽前话，梦寐新诗壁上书。明日过江人渐远，浮萍踪迹定何如。
思乡,哀伤#愁绪#想家,旅怀,亦有嵇康癖，偏宜谢奕狂。酒中遗往事，梦里失他乡。野旷云开树，窗明月在床。扁舟生计好，最苦夜猿长。
思乡,哀伤#想家,虹县逢无斁二首（自玉山归） 其一,清河掺执汴河逢，万里悲欢一梦中。不作常情问京洛，鱼山好在故园松。
思乡,哀伤#愁绪#想家,邵武道中（原注：同前诗，起辛未。）,风色戒寒候，岁事已逶迟。劳生尚行役，游子能不悲。林壑无馀秀，野草不复滋。禾黍经秋成，收敛已空畦。田翁喜岁丰，妇子亦嘻嘻。而我独何成，悠悠长路岐。凌雾即晓装，落日命晚炊。不惜容鬓凋，镇日长空饥。征鸿在云天，浮萍在青池。微踪政如此，三叹复何为。
怀人,流泪#思念,寄许仲贻同年,冰泮双鱼达帝乡，题书一为问行藏。山中岁月相思久，海上烽烟涕泪长。纵酒偶忘邻媪舍，看花曾记少年场。五陵车马多豪贵，每过城南避子将。
怀古#思乡,哀伤#恐惧#想家,怀古堂前小梅渐开四首 其一,梅边春意未全回，淡日微风暗里催。近水数株殊小在，一梢双朵忽齐开。生愁落去轻轻折，不怕清寒得得来。肠断故园千树雪，大江西处乱云堆。
思乡,愁绪#想家,武夷陈司马云窝二首 其一,舟随五曲棹歌行，百叠松篁绕画楹。直与列仙争选胜，不妨游子自寻盟。隔溪云色沉峰色，逢夜滩声映瀑声。莫是乘槎星汉上，试将名姓问君平。
思乡,愁绪#想家,岷山图,岷山遥对锦官城，游子看图感宦情。松树吟边沧海近，杜鹃啼处白云生。思亲客梦三更月，听雨乡心万里程。伫见政成归省日，庭闱白发沐光荣。
思乡,愁绪#失意#想家,闻橹声一首寄张子有尚书,汎汎扁舟绿渺茫，橹声咿?送凄凉。孟郊句涩沉吟苦，贾谊书成太息长。响答渔歌来近浦，清摇人影舞斜阳。纵然唤醒江湖梦，游子难禁铁石肠。
思乡,愁绪#想家,记子昂画,春风动兰叶，庭户光陆离。言收竹上露，石角挂綀衣。车行不择路，芣苡何楚楚。游子憺忘归，徘徊岁云暮。
思乡,愁绪#想家,太行山中晓行,月落日未出，东方隐又明。云连怀庆郡，雾绕泽州城。道路淹归计，关河动客情。故乡不可见，搔首望神京。
咏物,孤独#恐惧#惊讶,风,北风吹沙地欲裂，绕树寒鸦惊落叶。闭门醉卧客不来，窗外飞霜白如雪。
怀人,愁绪#怨恨#想家,病中忆鲁南钦佩,空斋高卧动经旬，远梦天涯忆故人。典礼近闻刘向起，草玄犹柰子云贫。江楼积雨鸣长夜，山郭馀花堕晚春。人世几何将白发，年年离恨独伤神。
怀古,哀伤#流泪,戏马台怀古,崇台何巍巍，直上望四海。项王戏马日，意气今何在？缅怀彭城公，倚剑一慷慨。登高眷佳节，所欢不我待。遗迹隐荒榛，青山澹浮霭。日夕众鸟下，风秋群物改。岂无盈觞酒，幽花复采采。怅望一洒泪，悲风振千载。
思乡,哀伤#怨恨,旅怀,物态人心渐渺茫，十年徒学钓沧浪。老将何面还吾土，梦有惊魂在楚乡。自是一身嫌苟合，谁怜今日欲佯狂。无名无位却无事，醉落乌纱卧夕阳。
田园,愤怒#恐惧#失意,村居书感，次崧甫韵 其二,乾坤苍莽正风尘，力挽狂澜仗要人。岂有桃源堪避世，不妨蔬水且安贫。天阊辽阻愁呵壁，时局艰危痛厝薪。祗恐南阳难稳卧，中原戎马待纶巾。
思乡,孤独#想家,橹声,烟外桡声远，天涯幽梦回。争知江上客，不是故乡来。
思乡,愁绪#流泪#想家,游澹岩 其一,澹岩类古隐君子，一见可洗千劫尘。清旷信出世间境，经行如画图中人。幽泉涓涓不碍坠，灵草苒苒非关春。题诗因昔□游子，冷眼阅尽惟唐珉。
思乡,哀伤#愁绪#孤独#失意#想家,其二,事变纷纷不可防，祇应人世恶忧伤。高情易与时风背，远虑空为智士忙。感古有怀成戚戚，就书图活得遑遑。贫穷到处乖悰况，不但他乡异故乡。
思乡,哀伤#愁绪#想家,其二,青枫白菊梦渔庄，惊起窗?正夕阳。赖有新诗酬好节，敢云游子恋他乡。风声捲地回辽海，山色迎寒入太行。一片清砧听不得，敝裘容易改星霜。
怀人,哀伤#失意#想家,忆昔行题友人小像,少年携手同行乐，我甫胜冠君总角。岁月悠悠去不还，眼前风景犹如昨。此日看君新画图，神情虽是颜容殊。所嗟童稚尚如此，莫怪故人成老夫。我也半生甘落魄，君亦胡为恋丘壑。高举犹怀鸿鹄心，待时且作龙蛇屈。旧事经今二十秋，披图空感昔时游。与君相见且饮酒，莫遣青铜催白头。
怀古,流泪#思念,拟李陵送苏武,同是肝肠十九年，河梁携手泪潸然。铁衣骨朽埋沙碛，白首君归弃雪毡。海北牧羊无梦到，上林过雁有书传。汉家恩爱君须厚，剪纸招魂望塞边。
思乡,哀伤#愁绪#想家,和留宰赏荼蘼二绝 其一,郎官唤客坐花旁，尽日杯行笑语香。醉看绿云笼暖雪，不知憔悴落他乡。
怀人,孤独#恐惧,怀友人,寻常轻别尚消魂，何况交情过弟昆。孰谓此身闲日月，自惭疏迹信乾坤。泠泠小雨江边路，薄薄浮烟竹外村。回首旧游方契阔，孤舟何处宿黄昏。
思乡,愁绪#孤独#想家,其四,静夜长如岁，羁愁冷似灰。缪通京国籍，虚负故园梅。不寐闻寒柝，多情减壮怀。无端寥落意，一一上心来。
思乡,流泪#想家,于曲江逢高正甫奉使南还,相逢一杯酒，与子暂绸缪。以我北来信，付君南下舟。乡心沧海上，客泪曲江头。为问乘槎使，何时到广州。
思乡,愁绪#想家,其二,树树桐花夹路开，思乡还上粤王台。裹盐峒客投墟去，沽酒蛮姬泛艇来。市肆尽传鸡骨卜，垣墙多杂蛎房灰。送君解说炎方俗，二十年前此地回。
思乡,孤独#怨恨#想家,其二,两京飘泊几星霜，却喜逢君话故乡。潮水不知离别苦，又从江上送归航。
思乡,哀伤#孤独#想家,端居感怀,动息遂成素，室家复其常。日远情渐疏，时变迹弥亡。秋天易阴漫，薄寒中我裳。方如在远道，寥落悲故乡。杳杳怀往事，沈沈抚流光。仓猝结中念，安定集众伤。闲斋延余恨，浩思日飘扬。
思乡,恐惧#想家,老至,老至难自力，所患艰持行。颠踣常取憎，隤放谁见明。何期交戟内，扶掖许畦丁。但谂衰蹇踪，而无礼法程。度外诚优恤，事往终屏营。故园虽就荒，桑麻暧郊坰。过从尽科跣，衡门无送迎。再少谅无期，勿药亦身轻。
思乡,愁绪#想家,秋兴 其一,西风吹起白云飞，游子思归尚未归。莼菜不随行处美，鲈鱼都在梦中肥。自知宦况逢秋薄，生怕年光与愿违。翘首天涯千万里，罗浮山色正霏微。
思乡,哀伤#想家#思念,济南除夕,五载论除夕，依然滞异乡。逃名成白发，归计复青阳。枥马喧何事，灯花喜太忙。故园遗弟妹，相忆或停觞。
山水,哀伤#想家,登凤凰山寻故宫遗迹,兹山势将飞，宫殿压其上。江潮正东来，朝夕似奔向。当时结构意，欲敌汴都壮。我来百年后，紫气愁不王。乌啼璧门空，落叶满阴障。风悲度遗乐，树古罗严仗。行人悼降王，故老怨奸相。苍天何悠悠，未得问兴丧。世运今复衰，凄凉一回望。
思乡,哀伤#愁绪#想家,怀幽期,清砧击霜天外发，楚僧期到石上月。寒峰深虚独绕尽，夜水浅急不可越。窅机冥智难思量，无尽性月如空王。眼界行处不著我，天花下来惟有香。我今胡为寄他乡。
怀人,哀伤#怨恨#想家#思念,别鹤曲（寄李成季）,碧海漫漫烟雾低，三山风惊别鹤飞。千年华表会能归，不及双乌乘夜栖。乌来相喜哑哑啼，寒月影移庭树枝。枝上营巢庭下食，追随应笑尘中客。人生聚散羡双乌，乌若别离头已白。光阴百岁共有几，空有相思泪如水。因君试写别鹤吟，拂弦欲动悲风起。
思乡#闺怨,愁绪#怨恨#想家,闺怨 其一,枝头花落减春光，游子归期正渺茫。啼鸟数声惊梦断，一庭芳草又斜阳。
思乡,哀伤#想家,其二,分教分符恰五年，异乡几若故乡然。归来几作池塘梦，送别欲随驺御仙。目断甘林应饱熟，手栽栾实想芳鲜。邦人若问老州牧，为说清霜绕鬓边。
思乡,愁绪#想家,其七,白日回青阳，春草萋已绿。游子忽不乐，沉吟聊踯躅。踯躅将何为，念彼东山麓。涧壑生白云，冈峦荫修木。飞泉落绝壁，璆然写哀玉。山水有至音，安用徵丝竹。长揖陌上人，去来从所欲。
思乡,失意#想家,袁督师祠 其一,大荒披发嘂重阍，功罪茫茫不可论。星夜勤王三辅急，烟尘转战九边昏。朝衣毕竟悲东市，锁钥何曾重北门。今日故乡还立庙，当年穷塞孰招魂。
咏物,失意#想家,杨柳,金丝缕缕是谁搓，时见流莺为掷梭。春暮絮飞清影薄，夏初蝉噪绿阴多。依依弱态愁青女，袅袅柔情恋碧波。惆怅路歧行客众，长条折尽欲如何。
思乡,哀伤#愁绪#想家,三角潭,春禽交交鸣绿扬，征夫辨色早束装。前行十里雾未醒，驴尾秃速驴耳长。朦胧人语遥唤渡，约略村落开微阳。烟光两岸溪一曲，树影四匝潭中央。菜畦麦陇桃李径，高间红白低青黄。新鹅野鸭好毛羽，拍拍飞出沿方塘。田家之乐乐何限，顿令过客忘他乡。只愁雾重天欲雨，横策又上黄茅冈。
怀人,愤怒#哀伤#流泪,得旡畏书次均却寄 其一,睡不排愁起闭门，独馀晕月助林昏。沈沈视国无生气，恻恻思君有泪痕。榱栋已倾吾惧压，津梁能息子终尊。浮萍久例人间世，莫向横流怨托根。
思乡,愁绪#想家,得子弥月二首 其一,犀果欣延客，风尘慰索居。老亲期有后，游子敢无书。赋命由天地，他年定智愚。谁能识英物，啼看问何如。
思乡,愁绪#想家,客中感怀,轮蹄铁尽为谋生，文字因缘结未成。白发频添游子泪，黄金深感故人情。难从糠市还诗债，欲破愁城借酒兵。花事亦如人事苦，十天春未一天晴。
思乡,流泪#失意#想家,丁巳岁除在滁前此丙辰在京乙卯在衡州志感,三年守岁各殊方，京国湖南总帝乡。宦迹半生成潦倒，客怀随地转疏狂。即看腊雪开梅坞，亦有春风到草堂。不识故园同此夜，灯前儿汝几回肠。
思乡,愁绪#想家,留秦用中,世故驱人百未休，江山何地可堪留。乾坤此日还重九，风雨今年又一秋。碧树可惊游子梦，黄花偏爱老人头。且须急把东篱酒，回首江天独倚楼。
田园,恐惧#想家,纪村事,绿蔓映双扉，循墙一径微。雨多庭果烂，稻熟渚禽肥。酿酒迎新社，遥砧送暮晖。数声牛上笛，何处饷田归。
思乡,孤独#想家,昭通道中,三年踏遍夜郎溪，又向滇南听晓鸡。秋水乍漂红叶冷，寒山自绕白云低。人逢旷野初开眼，马到平沙欲放蹄。万里飘蓬燕市客，故乡风景动凄迷。
悼亡,哀伤#愁绪,哭贾德修司马二首 其一,几日哀音发峄州，伤心千绪泪双流。那知渭水燕飞地，正是辽城鹤化秋。幕府勋名留赵魏，词垣文赋拟枚邹。可怜一片长安月，犹照当时旧酒楼。
思乡,哀伤#愁绪#流泪#失意#想家,秋怀次前韵 其一,三十登坛往事过，英雄儿女两蹉跎。他乡白发愁边满，故国青山梦里多。末劫文章龙起陆，孤星涕泪鹊填河。弓衣绣坼秋魂冷，休唱尊前旧楚歌。
思乡,愁绪#想家,常熟西郊,稻禾敛嘉实，兰蕙摧孤芳。华滋日已歇，游子多慨慷。林皋集鸟雀，畎亩散牛羊。物情各有适，心与归云翔。
怀人,哀伤#怨恨#想家,秋日寄苍梧隐居,故人千里梦悠悠，落叶寒砧两处秋。旧里江山空寂寞，旅途风雪莫淹留。鸡声枕上收残月，海气窗前动远舟。闻道邻人解吹笛，山阳哀调不胜愁。
咏物,流泪#失意,野菊,历乱秋风飒飒黄，棘篱椒坞隐微芳。非因仄径无由见，不遇闲人那觉香。潦倒忍随秋草没，飘零愁见海田荒。柴桑三径俱榛莽，谁得如君只傲霜。
送别,哀伤#怨恨#想家,送程秀才,悠悠多路岐，相见又别离。东风催节换，燄燄春阳散。楚草渐烟绵，江云亦芜漫。送子恨何穷，故关如梦中。游人尽还北，旅雁辞南国。枫树几回青，逐臣归不得。
思乡,惊讶#想家,重阳阁下和同舍,君逢佳节忆还家，我亦淹留感岁华。清禁雠书惊白发，故园吹帽负黄花。谢安行有登山屐，扬子居无载酒车。何日得归溪上隐，大收图史作生涯。
思乡,流泪#想家,夜泊镆铘城,江水春逾阔，山云夕更深。移舟沙树底，挂杖古城阴。鸿雁搀人去，蛟龙入夜吟。故园双泪眼，拭断更沾襟。
思乡,愁绪#恐惧#想家,游子,桐江水清石可数，游子思归作渔父。空谷春深记薜萝，长途日暝忧豺虎。入林何曾见赤雀，结舌讵可赋鹦鹉。皇天反正谁则知，有客哀伤重延伫。
思乡,哀伤#愁绪#想家,忆和城旧舍,一棹辞归又十霜，梦魂犹忆读书堂。推窗遥指一江水，卷幔微闻千树香。既往韶光何太促，未来人事觉犹长。几回重说儿时事，误道他乡是故乡。
思乡,流泪#想家,归乡七首 其七,莫笑孤帆岁暮归，病人常忆故园扉。梅知渐暖何曾落，芹忍馀寒未敢肥。最恨隔船难买酒，只怜临水易沾衣。此时霜月白如尽，老鹘呼风横海飞。
思乡,哀伤#愁绪#怨恨#想家,边思,他乡琼树老，故国翠蛾颦。最是闺中月，能销塞上人。轻生随一剑，惜别向三春。戎马平生志，如何怨苦辛。
思乡,哀伤#愁绪#流泪#失意#想家,秋柳,西风恻恻短亭过，游子攀条晚渡河。青鬓漫随黄叶改，春愁欲共夏蝉多。箜篌自写栖乌曲，芦管空翻杨白歌。即把唾壶时一击，泫然无与慰蹉跎。
思乡,哀伤#愁绪#想家,南中春意（一作思）,入仕无知言，游方随世道。平生愿开济，遇物干怀抱。已阻青云期，甘同散樗老。客游南海曲，坐见韶阳蚤。旧国别佳人，他乡思芳草。惜无鸿鹄翅，安得凌苍昊。
思乡,哀伤#愁绪#孤独#想家,淮南寄舍弟,昔予从不调，经岁旅淮源。念尔长相失，何时返故园。寄书迷处所，分袂隔凉温。远道俱为客，他乡共在原。归情春伴雁，愁泣夜随猿。愧见高堂上，朝朝独倚门。
悼亡,哀伤#流泪,哭刘缓斋,横涕强吞声，愁怀百倍生。一家摧柱石，七县失耆英。零落春秋笔，虚微月旦评。惟应天上月，清澈似君情。
思乡,喜悦#想家,人日,春日复人日，乡心乱客心。东山游不到，西岭雪常阴。城郭林泉绕，风云殿阁深。梅花临水发，抛事且须寻。
思乡,愁绪#想家,石山栈,关门晓曈曚，众峰递隐见。林根微阳吐，水外孤村断。萧条逼仲冬，积雪覆山甸。山径石栈危，单车缘一线。攀萝冰堕指，陟巘风割面。羸马向北嘶，游子心未倦。回首万里涂，情亲隔乡县。及兹道更长，飘零一身贱。
思乡,流泪#想家,过阜城,阜城县吏来相见，为说阜城民物稀。邑里有庐空四壁，官储无积已多时。南来北驿徵车马，客馆宾厨急馈遗。听罢潸然双泪落，故乡残敝倍堪悲。
田园,哀伤#恐惧#惊讶#想家,忆田园,荒芜此日又陶园，南望愁怀共草繁。在禄且须粗事事，逢人岂敢尽言言。山中异鹤曾惊矢，道上羝羊漫触藩。明日杖藜丘壑好，路头偏近杏花村。
山水,想家#思念,游西塔寺分韵得溪字,绿筱蒙修涂，圆荷媚清溪。步屧便清风，欻见古招提。入门眼界净，端如刮金篦。升堂各趺坐，野语无町畦。吾徒性真率，可追阮与嵇。安能触世网，瓮底藏醯鸡。爱此清旷境，不知夕阳西。归骑去联翩，城头乌夜啼。
思乡,孤独#想家,兴济口占题壁,历碌邮程簿笨车，秋风萧瑟日西斜。故园小住浑如客，旅舍重经便似家。怕遇亲朋谈仕宦，且听父老话桑麻。回头百里高城路，已隔徒骇水一涯。
思乡,愤怒#哀伤#流泪#想家,闻雁,凉风起天末，孤雁独南翔。揽衣步庭除，仰视明月光。举酒属宾朋，欢宴夜未央。忆昔事远游，客居易水阳。迢迢望天末，郁郁思故乡。噭噭聆飞雁，零零沾衣裳。感之一怀注，恻焉弃椒觞。往事不可陈，终夜徒悲伤。
思乡,怨恨#失意#想家,拟古诗·行行重行行,行行重行行，裹粮戴吾笠。修途日以荒，所在生荆棘。犹豫立道傍，徘徊以叹息。所苦非别离，浩荡无所适。深谷暮烟平，长河明月飞。孤云藐旷覼，转蓬何时归。忠信不可托，廉介多见欺。惆怅返故乡，且复掩柴扉。
思乡,哀伤#愁绪#恐惧#惊讶#想家#思念,客叹,长叹梅生投百粤，何如邹子困夷梁。迷途重以风波恶，蓬鬓兼之岁月长。海内豪贤惊后辈，人间节俗厌他乡。青衫绣绂飞尘满，凤德能辞笑楚狂。
思乡,哀伤#愁绪#想家,其二,物外仙山十二台，松间骑马记曾来。思乡怀古肠堪断，感物伤时眼倦开。窈窕一声青玉案，葡萄千斛紫霞醅。无边花柳皆愁思，何事东君费剪裁。
思乡,哀伤#愁绪#孤独#恐惧#失意#想家,泊沧洲有感,世事看流水，漂零见此身。他乡犹是客，失路竟依人。树引长堤暮，花残故国春。卷帘聊对酒，幽寂恐伤神。
田园,喜悦#失意,村居,一身拓落后，万事总萧条。幽径饶芳草，閒云度野桥。鹿麋欢会散，蝴蝶梦相招。幸有穷居趣，诗缘慰寂寥。
思乡,恐惧#想家,春日客感,祇有乡心落雁前，更无佳兴慰华年。人间别是消魂事，客里春非望远天。久病花辰常听雨，独行草路自生烟。耳边隐隐清江涨，多少归人下水船。
思乡,愁绪#想家,离鸾,闻道离鸾思故乡，也知情愿嫁王昌。尘埃一别杨朱路，风月三年宋玉墙。下疾不成双点泪，断多难到九回肠。庭前佳树名栀子，试结同心寄谢娘。
怀人,失意#想家#思念,寄程周量,薇省仙郎安好无，别来三见落庭梧。西风不尽雁初下，明月相思天一隅。内诏写归金凤纸，新诗擎出木难珠。故人落魄南江上，稳系藤蓑作老夫。
怀人,孤独#怨恨,忆别①,柳絮飞时与君别，南楼把酒看明月。月似当年离别时，柳絮如君何处飞。千书百书要相就，思君不见令人瘦。念君情意只如初，顾我形骸已非旧。朝来有信渡黄河，雁足系书多网罗。城南城北芳草多，月明如此奈愁何。
思乡,孤独#想家,其三 陈孝廉则,徂春易为感，复此栖孤寂。莺啼远林雨，怅望乡园隔。客舍换衣晨，僧斋听钟夕。知君思正纷，杂英共如积。
思乡,哀伤#怨恨#想家,其二,春事遽如许，劳人浑不知。柳垂山阙处，花发雨来时。薄宦祗憔悴，故园成别离。多情睇啼鸟，独与寸心违。
思乡,愁绪#想家,过先墓,愁摧断柳柳还稀，泪洒残花花更飞。一寸未忘游子线，万年难觅老莱衣。
思乡,怨恨#想家,其六,鸿来燕已去，中道岂相期。浮世多行役，何人免别离？酒迎寒露菊，心折故园枝。只恐东篱笑，归来已后时。
思乡#咏物,孤独#想家,题菊,我忆故园时，绕篱种佳菊。交叶长青葱，馀英吐芳馥。别来二十载，粲粲抱幽独。岂无桃李颜，岁晚同草木。及兹睹馀芳，使我泪盈掬。离披已欲摧，潇洒犹在目。雨露岂所偏，岁月不可复。归去来南山，餐英坐空谷。
思乡,哀伤#愁绪#想家,山中冬思二首 其一,山深先冬寒，败叶与林齐。门巷非世路，何人念穷栖。哀风破山起，夕雪误鸣鸡。巢鸟侵旦出，饥猿无声啼。晨兴动烟火，开云伐冰溪。老木寒更瘦，阴云晴亦低。我贫自求力，颜色常低迷。时思灵台下，游子正悽悽。
思乡,愁绪#想家,其二,一自干戈后，先庐几处存。遽成豺虎峡，愁杀鹡鸰原。岁酒空今夕，春风非故园。忧来无避处，只是倚衡门。
思乡,愁绪#想家,其二,忽得泥金报，犁然喜可知。别耗谁人将，道远或传疑。游子竟不归，浮云日南驰。谁意曩日别，遽作终天期。
怀古,哀伤#孤独,沛中怀古,离离烟树夕阳红，立马徘徊识沛中。不见帝图阶尺土，但闻云气在高空。路边鸡犬知新市，地下韩彭泣大风。今日江山零落尽，酒徒犹自论英雄。
咏物,恐惧#惊讶,鹦鹉,竟日语还默，中宵栖复惊。身囚缘彩翠，心苦为分明。暮起归巢思，春多忆侣声。谁能拆笼破，从放快飞鸣。
思乡,失意#想家,和汤叔永二首 其一,鲁人岂解识东丘，夫子犹怀去鲁忧。公论世间谁了了，德人心事本休休。致身官路虽非远，回首家山盍少留。三径未荒松菊在，天涯多少望乡愁。
思乡#怀人,愁绪#想家,重阳后二日出游善果寺因寄乡友,梵宇何寂阒，西风野客游。青山当落日，黄菊过深秋。把酒会开径，思乡独上楼。怀君心更远，落叶送离愁。
思乡,愁绪#想家,游子吟,堂上老亲垂白发，天涯游子泪斑衣。何人解道山河险，梦里犹能夜夜归。
思乡,想家#思念,立秋先一夜同吴峻伯孙文揆徐汝思李于鳞王元美五比部登城得秋字,几年词客凤城游，蓟北河山共倚楼。清夜桂樽聊对月，明朝蓬鬓又惊秋。风飘玉笛凄初断，天转银河倒欲流。遥忆故园砧杵动，梧桐一叶起人愁。
思乡,愁绪#想家,丙辰冬十月归途次济宁,孟冬寒气肃郊原，日色荒荒望欲昏。一幅酒旗溪口店，数声牧笛枣林村。天涯游子心谁识，鲁国儒生道自尊。税驾任城寻古迹，长衢一片市尘喧。
思乡,愁绪#怨恨#想家,其四,故园今夜半，林影澹逾清。曳杖南溪路，君应独自行。潺湲流水思，萧索早秋声。尽向琴中写，焉知离恨情。
咏物,恐惧#想家,雪,天涯一望茫茫白，积玉堆琼亘长陌。兴来何处子猷船，高卧谁家袁安宅。山中千树噪饥鸦，自扫冰鳞自煮茶。不怪满身寒起粟，只愁压折老梅花。
战争,哀伤#愁绪#孤独#流泪#怨恨#想家,陇头水,陇坂崎岖陇水长，征人陇上望家乡。停车驻马不能渡，呜咽声中欲断肠。抽刀斩水水不绝，拔山塞川川更咽。前军洗疮血尚存，后军滴泪水复浑。丈夫有志沙场死，未到陇头愁塞耳。
思乡,愁绪#孤独#想家,野花,抛却故乡春，远为行役人。野花纷到眼，游子一伤神。大地同风露，孤根独路尘。名园多弃壤，谁许托栽新。
思乡,失意#想家,偏桥夜雨,身事蹉跎愧此生，六年踪迹滞边城。惊回半枕思乡梦，酒醒更阑闻雨声。
思乡,哀伤#愁绪#孤独#想家,陌上偶成,青青道傍柳，转眼忽成围。男儿客他乡，不知岁月非。
思乡,愁绪#想家,维洛美刘子也刘子仕洛为大夫作室以奉母君子名之曰荣养风人美之故作是诗焉 其一,维洛有崇堂，宛与伊阙京。层构何崔峨，仰观浮太清。青云结悬牗，丹霞丽飞甍。鸡鸣事甘旨，爰以隆孝情。定省日在兹，致美良匪盈。嗟嗟宦游子，百世以为荣。
思乡,失意#想家,次韵昌甫寒食,南北已分垄，后来那得知。侵寻空岁月，流落漫歌诗。宿草露殊湿，白杨风更悲。江村暗寒食，老大故园思。
思乡,愁绪#失意#想家,寄楚州吕济叔,亭午鸟不下，谁复过我庐。忽闻扣门者，偶出问何如。云是山阳吏，太守遣置书。自惟久穷困，游子安念予。淮阴况要津，宾馆无暂虚。岂意有所逮，委曲情未疏。报言愧不腼，聊以谢兴居。
思乡,哀伤#愁绪#想家,出游,日日春浓病不知，偶游僧寺送春归。长年误跨将军马，渐老空悲游子衣。山路有泥知雨过，村场无酒验人稀。今秋定作江东计，趁得鲈鱼八月肥。
闺怨,哀伤#愁绪,春怨①,音书杜绝白狼西，桃李无颜黄鸟啼。寒雁春深归去尽，出门肠断草萋萋。
思乡,愁绪#想家,春草堂，为陈生赋,可教游子不关心，白发高堂日已深。忧对宜男虽可忘，情同乌鸟若为禁。诗书养志勤三省，甘旨承颜抵万金。执答春晖怜寸草，孟郊诗句不堪吟。
思乡,孤独#恐惧#惊讶#想家,新安程汝立归自辽西携酒慰之,为客三十载，故园今始归。乡音犹未改，霜鬓觉全稀。童稚惊相问，亲朋半已非。唯馀骨肉意，恋别尚依依。
思乡,哀伤#愁绪#孤独#想家,广信至玉山舟中 其一,水如树欲静，滩如风不宁。百里断肠声，当年游子听。一往不可复，此行安所欲。千古流水心，耿耿在幽独。
怀人,流泪#思念,重寄内二首 其一,青山横东郭，白水流城西。欲济微舟楫，缅眺少丹梯。唯当见明月，相思俱沉迷。此时遥相望，知汝流玉啼。浮尘暗芳鉴，蛛网生兰闺。一身在罿罻，八翼垂沙泥。汝非蔡琰人，长跪解羁栖。好为小儿女，倾心听天题。白日有返光，出云还旧溪。会面秋风前，勿作频酸嘶。
思乡,孤独#失意#想家,和安止怀予北归怅然有作三首 其一,濛濛春气扑晴霄，游水登山望泬寥。旧学已荒三岁懒，故乡何处一身遥。沈沟断木思班匠，吹沫纤鳞待晚潮。君有高才当自奋，不应先我问耕樵。
怀古,孤独#失意,咏史 其二,贫穷托冥报，富贵遗千金。一饭成恩遇，平生感已深。
悼亡,哀伤#愁绪#想家,哭宪皇帝,玉帛常思拜冕旒，此生谁道竟无由。九重宫阙风云惨，万里山河草木愁。昧谷日沈天漠漠，鼎湖龙去路悠悠。宗臣一掬伤心泪，洒向黄河日夜流。
思乡,失意#想家,其七,偃蹇供常病，栖迟隔故乡。检书槐月晓，移枕竹风凉。翠管虚中禁，金茎足上方。圣朝无羽猎，未敢奏长杨。
田园,孤独#想家,同王白泉步过北村访孙胡二子,少日同门客，山居晚共依。孤村一相访，深树鸟声稀。面水心逾静，班荆愿不违。苍苍平野际，还望瞑烟归。
思乡,愁绪#孤独#想家,书逆旅壁,百忧袭暮年，怀抱日骚屑。虽云归故乡，何异万里客。穷冬迫寒饿，凛有在陈厄。驾言适近村，惨惨天欲雪。人沽村市酒，马齧山坡麦。旅炊杂沙土，得饱何暇择。手皲若龟兆，面槁无人色。士穷自其分，所幸全大节。功名已甑堕，身世真瓦裂。不学玉关人，饥鹰方夜掣。
思乡,恐惧#想家,黄岩道中,两日黄岩县，纷然百虑侵。乍听幽鸟语，复起故园心。冒热度峻岭，惮劳休茂林。潮来知海近，三岛可能寻。
思乡,流泪#想家,其二,故园坟树想青葱，寒食风光泪眼中。自痛不如伧父子，纸钱犹挂树头风。
思乡,怨恨#想家,门有车马客行,客从故乡来，车马憩门柳。延客入我堂，少坐且抖擞。须臾问从来，故乡有书否。客答即欠身，封缄乃相授。书中何云云，道我别离久。大儿能读书，幼子亦学走。田园未荒芜，年谷屡丰阜。读罢心始降，离忧复句有。张筵具嘉殽，饮客进斗酒。君其少尽欢，明日复分手。
思乡,失意#想家,有感,故园重返慨沧桑，屈指虚抛驹隙光。多病常教翻药谱，壮心降尽弃文章。梦魂萦绕牵南国，身世提撕累北堂。翘首云天秋色里，飞鸿万里意苍茫。
思乡,流泪#想家,闻笛,冉冉生山草何异，截而吹之动天地。望乡台上望乡时，不独落梅兼落泪。
怀人,孤独#想家,石首阻风寄怀徐荆州,别后相思梦屡真，秋来谁寄短书频。孤舟风雨偏愁客，万里江湘对逐臣。庄舄苦吟终适越，仲宣欲赋未归秦。十年零落黄金尽，一夜长歌独怆神。
思乡,哀伤#失意#想家#思念,湖口夜泊闻雁,北风夜泊芦花渚，篷底青灯雁啼雨。水宿云翻路几千，更阑月落知何处。风尘澒洞谁非客，怜汝南飞霜霰隔。哀鸣却似畏缯缴，塌翅胡能传尺帛。岭树重重是故乡，故园诸弟日相望。寒宵听汝应欹枕，两地相思魂梦长。
思乡,哀伤#愁绪#孤独#想家,其三,南北帆樯会此津，满江箫鼓载阳春。相逢尽是他乡客，莫厌樽前劝酒频。
思乡,哀伤#想家,遣怀,十年雅意少相如，堪笑乾坤共索居。行乐忽逢欢有酒，弹歌休道食无鱼。天涯会见杨雄宅，案上惟馀老氏书。小槛凉风此时入，故园杨柳忆萧疏。
怀人,想家#思念,酬同乡天河令乔令思移官崇山见寄,知宰极边地，三年鬓已斑。对愁犹有子，屡转不离蛮。瘴岭天常晦，荒城昼亦关。相思情倍切，春梦共家山。
悼亡,恐惧#惊讶,哭法纬济同学,同出师门愧弟兄，烽烟几岁梦魂惊。悲离已作他生事，悼往终伤此日情。白鹤何年归华表，黄岩依旧在湓城。一杯清茗将双泪，千里遥称妙喜名。
思乡,哀伤#愁绪#想家,过维扬,游子关情处，江空白露秋。客程初问水，旅思怯登楼。非是瞻云切，岂应见月愁。乡关归梦里，一夜下扬州。
思乡,愁绪#想家,其六,游子转兰船，调侬曲港边。采花先得藕，不受外人莲。
思乡,哀伤#愁绪#想家,峡中闻猿,塞鸿飞不度衡阳，哀峡猿啼秋夜长。便是居人听不得，扁舟何况是他乡。
咏物,哀伤#孤独,题松,离离摇碧涧，落落俯苍郊。拔地虬龙偃，中天鹳鹤巢。涛声寒月上，野色乱云交。寂寞徂徕顶，秦封只浪嘲。
思乡,哀伤#想家,舟泊宜都,二年峡内厌羁束，此日江湖欣渺茫。烱烱晴鸥明晚色，悠悠残日动波光。远眸尽处即他境，叠嶂痕边仍旧乡。自是望乡须泪落，不缘风树使心伤。
怀人,恐惧#惊讶#怨恨#想家,寄丰野人正元,今我不乐愁欲死，思君磊落之奇士。半生抱恨何所为，两脚不曾入城市。君家夜夜风雨鸣，无乃床头剑作精。我亦有屋四壁静，忽然霹雳令人惊。拔剑斫地心愈苦，心欲言之口难吐。空作东西南北人，那得飏声健于虎。羡君不出爱吟诗，一片赪霞映酒卮。自笑常遭俗眼白，徒将短发报君知。
思乡,哀伤#失意#想家,过尉佗先冢,高冢累累列道傍，尉佗南向越称王。功成七郡归西汉，事去千年留故乡。古树风烟巢鹳鹤，夕阳坡垄下牛羊。牧儿刍竖閒来往，一曲哀歌感孟尝。
思乡,哀伤#想家,客中逢乡人得家中消息,去家不忍别，久客遂忘还。忽见故乡人，与语增戚颜。比邻害疵疠，群从亦凋残。所幸一室安，卫生良独艰。语终对斜日，一鸟鸣空山。意存恍惚际，心在悲喜间。
思乡,哀伤#想家,谢政志喜,云户焚鱼佩，烟汀放慎舟。寂寥伤白石，浩荡想丹丘。挂席牵风稳，垂竿扬月流。故园松竹在，聊得慰穷愁。
田园,恐惧#想家,和陶渊明归田园居六诗 其一,一室类蜂房，为食来穷山。仅救饥火煎，跋履恐彫年。平生丘壑念，回首鱼脱渊。乡居何许家，菰茭满中田。有儿可耕牧，枉滞章句间。昨日鹊啅馀，雁书忽堕前。云集南荡工，数灶腾青烟。书卖犹可市，前功戒颓颠。官业讵宜老，倦客志在闲。置书命鸱夷，心事今泰然。
思乡,愁绪#想家,其三,峨眉六月雪，芙蓉半城花。花开雪再春，游子当还家。怜我诸弟妹，风中尘与沙。楚泽香采兰，越溪寒浣纱。群流尽归海，君亦平泛槎。次第相见之，因缘满天涯。我怀不堪述，转为君长嗟。
田园,哀伤#孤独#怨恨,西村老人隐居,振辔起陈力，投簪遂辞禄。吾今见伊人，逍遥在郊牧。令节春载阳，芳辰日初旭。鸟鸣高树颠，牛饮涧溪曲。翳翳桑柘阴，蔼蔼来牟熟。耰耔返故畬，经过候新躅。高榻生风凉，练衣无暑溽。披帙欣自悟，临觞复谁属。情真不肃客，意豁已忘俗。列生谈力命，老氏贵止足。
思乡#怀人,愁绪#想家,寄赵灵秀,千山落叶深，高树不藏禽。游子在何处，故人劳此心。闲灯妨远梦，寒雨乱愁吟。僧奭曾相约，花时共一寻。
思乡,想家#思念,江南旅情,天涯为客久，生计日萧条。旅况频看月，乡心独听潮。春归江上早，家在梦中遥。无限相思意，东风白下桥。
思乡,哀伤#孤独#想家,其二 客舍闻雁,终岁长为客，秋风早闭门。哀鸿频入耳，羁旅易销魂。矰缴满天下，菰蒲即故园。所思葭菼外，烦汝问寒温。
思乡,愁绪#想家,其三,明月照我床，清风感重闱。遗书发怀袖，彷佛见容辉。古欢匪自今，游子当何依。千秋一高唱，岂独知音稀。莫言苦行役，极宴不如归。努力两黄鹂，为尔故乡飞。
思乡,愁绪#想家,次郑葭湄夜窗旅兴,空庭寥阒夜无哗，冰雪凄寒落月斜。底是羁禽偏绕树，叵教游子不思家。朱弦寂寞琴双锁，素鲤浮沉海一涯。客有吴吟正愁绝，白云千里寄情赊。
思乡,哀伤#想家,题桃花画扇,碧桃树底醉流霞，记得当年翠袖遮。今日漂零歌扇在，令人肠断故园花。
思乡,哀伤#想家,秋日二首 其一,玉露零清夜，金风戒早秋。不堪人北去，已是火西流。月皎如迎扇，星低似犯舟。乡心轸兹序，起坐为悠悠。
山水,失意#想家,游虎丘寺诗,官舟转城隅，十里虎丘路。招提占山顶，像设俨廊庑。池深归宝剑，石老化蹲虎。晋时生法师，谈辩阿佛祖。至今讲经地，往往拾花雨。我行及摇落，秋色侵杖屦。衲僧施净供，汲井荐牛乳。平台俯旷野，?稏莽四顾。累累多新冢，不见真娘墓。
送别,愁绪#想家,送刘慎虚归取宏词解,太清闻海鹤，游子引乡眄。声随羽仪远，势与归云便。青桂春再荣，白云暮来变。迁飞在礼仪，岂复泪如霰。
怀人,哀伤#思念,余客沧洲之上对月有怀路川何先生伯善寄此用代手简云,峨峨华盖山，下有隐者流。餐松养性灵，筑室事藏修。岂曰薄轩冕，世异还归休。闭门恒著述，拄杖或夷犹。宇宙慨千古，烟霞娱一丘。相思对明月，羁思满沧洲。
山水,失意#想家,登巏山绝顶,展游遂上巏山巅，登顿危崖鸟道悬。沃若川原纷旷望，清涟湖水共澄鲜。图经谁辨千年后，往哲空怀百代前。惆怅偶来还即去，无由独往住苍烟。
思乡,流泪#想家,自述,弱子承家志未酬，无辜遽作楚人囚。莱衣漫有思乡泪，羌笛真成出塞愁。白发临风悲远道，绿蓑耕雨忆荒丘。放农销甲知何日，更倚柴门望不休。
思乡,哀伤#愁绪#想家,二十六日晓过德州河,即次停骖客梦残，又携残梦上征鞍。小人有母忆尝食，游子离家空复还。沙月渡头斜欲落，野风林外晓生寒。廿年明发天涯泪，到此真成行路难。
思乡,哀伤#愁绪#想家#思念,其七,闻道维摩面欲焦，他乡相忆客魂消。亦知松柏苍苍色，纵使经霜未肯凋。
思乡,流泪#想家,其十六,越客游燕赵，岁久若故乡。被服多毡裘，挟弹戎马行。颦眉忧国难，挥涕悲民殃。有酒非不饮，所适非豆觞。展书自低回，抚剑多慨慷。终焉奋羽翼，六合为鹰扬。
思乡,恐惧#想家,其二,百年寄圃冶城旁，旧德犹存绿野堂。祖父艰难留树石，弟兄奔走隔壶觞。极知饱啄宜山泽，又恐鸣号望稻粱。空忆故园春色返，半千阁下又青杨。
怀古,哀伤#愁绪#流泪#想家,登师姑岩怀古十韵,郭中爱青山，推窗纳青碧。不见山中人，白云自堆积。登睇廓悠悠，此眼亦已窄。但见寰中尘，不见尘中客。相去讵几许，恍若万里隔。日暮攀崔嵬，泫然感畴昔。蜀道无人行，嵩山绝蹄迹。岂无九回肠，安得双飞翮。倾我百壶酒，抚此千丈石。不知蜡屐翁，著得几量屐。
战争,流泪#想家,汉关 其一,汉关南望泪痕滋，大小琵琶拨尽时。天子何须降黄鹄，单于只解爱阏氏。心同青草千年在，梦与香溪万里期。长使山川少颜色，明妃生处有馀悲。
思乡#咏物,哀伤#想家,柳,风慢日迟迟，拖烟拂水时。惹将千万恨，系在短长枝。骨软张郎瘦，腰轻楚女饥。故园归未得，多少断肠思。
思乡,流泪#恐惧#惊讶#想家,月下,此夕天边月，寒光逼寝帏。可怜欲谁照，空自赏清辉。只益吴牛喘，能惊魏鹊飞。故园南望里，老泪强沾衣。
战争,恐惧#想家,登梧州郡城奉和管慕云太史管时分守苍梧,南交十月早霜微，云物苍苍拂曙晖。地险戍楼依郭转，时平烽火近郊稀。海门蜃散千艘集，铜柱烟和独鹤归。百队貔貅閒战斗，空多营马入秋肥。
山水,愁绪#孤独,游云岗寺,释氛理时服，顿辔西郊阴。荒陬非乐邦，得友谐所钦。猛志惜暇日，独居多伤心。选徒越农圃，敷席荫飞岑。欢宴不知疲，昃景招鸣禽。反顾丹甍高，诸天布黄金。凿石象祇园，双树垂清森。宁意甲马场，黯黯孤壑深。奔湍吹白沙，迫冬仍浸淫。徐悟区中隘，率性惟幽寻。行帐因风翻，长笛和哀吟。三复河清篇，覆爵还自斟。
怀人,流泪#恐惧,次韵寄兴祖广德,南归不获却东迁，险阻艰难遍大千。母老三年难见止，途穷一恸忽潸然。愁同暴虎冯河悔，灾甚求鱼用木缘。行府相将释老马，故人赠策助腾骞。
思乡,哀伤#愁绪#想家,里闬吟 其一,里闬闲过从，太平之盛事。吾乡多吉人，况与他乡异。
思乡,哀伤#愁绪#想家,闻蝉,凄切空庭外，新蝉作意吟。数声残雨后，一树碧烟深。物候他乡得，羁愁薄暮侵。柴门高柳下，几日许披襟。
思乡,哀伤#愁绪#孤独#流泪#想家,刘公秉望云思亲六韵,极目云飞处，伤心汉水阳。氤氲迷陇树，杳霭护祠堂。渐逐悲风起，低随落日黄。梦魂怀屺岵，涕泪满羹墙。寥落经秦岭，凄凉忆太行。家山死别处，不及在他乡。
思乡#咏物,哀伤#愁绪#想家,雁,远客思乡未得归，征鸿又见度斜晖。黄芦洲渚霜前至，红叶关河画里飞。别后望君消息久，乱来哀我弟兄稀。凭高此日堪肠断，那复江城捣暮衣。
战争,恐惧#惊讶,早发禽胡山,六师严号令，车骑肃前征。塞月云中暗，胡尘雨后清。沙鸡随箭落，野马近人惊。咫尺闻天语，常依御辇行。
怀人,哀伤#孤独#思念,江上晚兴有怀金海住先生,落日秋江清，潮寒散空碧。江水去悠悠，此夕孤舟客。遥遥湖上山，粼粼沙中石。余霞敛复晴，昏烟淡将夕。天末怀夫君，相思千里隔。秋雁啼凉风，凄凄苇花白。
思乡,流泪#想家,秋日酬王昭仪,愁到浓时酒自斟，挑灯看剑泪痕深。黄金台隗少知己，碧玉调湘空好音。万叶秋风孤馆梦，一灯夜雨故乡心。庭前昨夜梧桐语，劲气萧萧入短襟。
思乡,愁绪#想家,和王君少筠四声诗次原韵风声,鸣条拂幔漏声阑，独坐灯前感百端。修竹愁生前度密，疏林夜酿几分酸。玉楼冻合馀威峭，檐铁音传旅梦寒。记得故园秋欲老，井梧摇落晓烟残。
怀人,想家#思念,直庐中同说岩先生读阮亭南海诗即用其见赠原韵寄阮亭,风雪山城别，天涯复几时。梅花江北路，荔子岭南诗。不觉清吟久，重闻禁漏迟。直庐相忆处，应遣故人知。
思乡,哀伤#愁绪#想家,生日书怀,一朝纶命出彤墀，襁褓随亲徙北陲。有识但悲风土异，无才甘弃盛明时。白头堂上思乡切，彩服阶前怯岁迟。惭愧贤书空蚤窃，桑弧蓬矢怅虚施。
战争,哀伤#想家,其二,吠厖不警乐年丰，圣主恩深万物同。九译梯航来海外，二陵风雨护天东。悠悠黑水无沈羽，渺渺扶桑有挂弓。塞上百年烽火息，健儿吹笛戍楼中。
思乡#怀人,愁绪#孤独#想家,月夕得友偶集文选古诗句赋感怀一首,人生寄一世，但伤知音稀。明月何皎皎，游子寒无衣。客从远方来，携手同车归。愁多知夜长，各在天一涯。生平不满百，岁暮一何速。冠带自相索，何不策高足。还顾望故乡，冉冉孤生竹。含意俱未申，谁能为此曲。
思乡,愁绪#孤独#想家,龙泉（一作丘）东下却寄孙员外,縠江东下几多程，每泊孤舟即有情。山色已随游子远，水纹犹认主人清。恩如海岳何时报，恨似烟花触处生。百尺风帆两行泪，不堪回首望峥嵘。
思乡,哀伤#失意#想家,落魄,落魄宜多病，艰危更百忧。雨声孤馆夜，草色故园秋。行役鱼赪尾，归期乌白头。中州遂南北，残息付悠悠。
怀古,哀伤#怨恨#失意,咏史（上） 张骞,风沙霜雪十三年，城郭山川万二千。汉马死亡宛马到，万人怨怒一人怜。
思乡,愁绪#孤独#想家,西风飒然至,西风飒然至，瑟瑟入长林。木落水流处，孤舟明月心。美人敛颜色，游子罢瑶琴。珍重平生意，前溪霜雪深。
思乡,哀伤#愁绪#想家,春行得驴字（戊戌后作）,春行乐有馀，况有酒尊俱。绿树双啼鸟，青山独蹇驴。他乡真自得，故里近何如。赖有能诗友，清谈数起予。
怀人,想家#思念,五月十五夕望月寄妹,凉籁出庭筱，微月浸华云。吾意在万里，相思唯有君。清连书幔悄，静欲盎花闻。寂寞成伧父，飞声付左芬。
怀人,流泪#想家,至墨离海奉怀敦煌知己,朝行傍海涯，暮宿幕为家。千山空皓雪，万里尽黄沙。戎俗途将近，知音道已赊。回瞻云岭外，挥涕独咨嗟。
思乡,愁绪#想家,其二,谒帝恩华倍陆离，若为游子怆临岐。名高鼎吕熊驰后，诏赐彤弓虎拜时。狂客家风蓑笠在，壮夫心事宝刀知。同人但进千秋镜，不用牢愁拟楚词。
战争#思乡,愁绪#想家,拟孟东野闻砧 其一,新寒昨夜至，户户传哀砧。秋风一万里，送入游子心。不怨军门笳，不悲关塞笛。如何枕戈者，泪满征衣滴。
怀古,愤怒#想家,江城怀古,城阙芙蓉入望遥，江流依旧事尘销。弩台夜雨迷金簇，石筏秋风激怒潮。荷锸有人留废宅，采香无径趁归樵。芒鞋踏遍春申路，闲取军持柱杖挑。
怀人,哀伤#愁绪#想家,星源逢仲（原缺，据诸本补）共兄弟别后道中奉寄二首 其一,晓色凄迷客梦长，贾胡留滞更他乡。自随匹马家千里，眼见故人天一方。霜落驼裘朝着帽，雨来山驿夜分床。与君相别无多日，已听鸣鸿欲断肠。
思乡,愁绪#想家,登楼,思乡不可得，怅望倚高楼。一道黄河水，羞随白发流。云霾失故渡，波恶断行舟。隔岸闻渔唱，萧萧起暮愁。
山水,孤独#惊讶,游宜兴海会寺作,径路缘溪不知远，忽然身已入峰腰。深山怪石如怀宝，暗谷悬泉讶听潮。僧比封君千顷竹，人稀农亩万家樵。远公不厌疏狂客，试结茅庐共寂寥。
思乡,愁绪#想家,自桑渎泛舟归三山,端为身闲觉日长，不嫌儿辈笑清狂。湖光潋潋归舟疾，雨点霏霏醉颊凉。断彴苔生人唤渡，孤村霜近稻登场。宦情不独今年薄，游子从来念故乡。
悼亡,愁绪#流泪,哭黎惟敬二首 其一,南北销魂已黯然，谁知掩泪向江天。伤心别路三千里，回首浮云五十年。粤隐独先持海钓，楚游曾约问泷船。他时纵听邻人笛，只在山阳竹树边。
思乡,愁绪#想家,发鱼台（十二日）,晨炊发鱼台，碎雨飞击面。团团四野周，冥冥万象变。疑是江南山，烟雾昏不见。岂知此中原，今古经百战。英雄化为土，飞雾洒郊甸。天寒日欲短，游子泪如霰。
思乡,哀伤#愁绪#想家,纪行 其一,驱车指京邑，严冬北风急。辞亲何草草，寸心乱如棘。晨起践霜露，日暮不遑食。出门即他乡，道路安可极。遥望还山云，抚剑长太息。
思乡,愁绪#失意#想家,寄蕲州高郎中,贾傅栖迟楚泽东，兰皋三度换秋风。纷纷世事来无尽，黯黯离魂去不通。直道未能胜社鼠，孤飞徒自叹冥鸿。知君多少思乡恨，并在山城一笛中。
怀人,想家#思念,寄吴都沈员外彬,归休兴若何，朱绂尽还他。自有园林阔，谁争山水多。村烟晴莽苍，僧磬晚嵯峨。野醉题招隐，相思可寄么。
思乡#田园,想家,春日田园杂兴四首 其一,莫羡春城景物华，故园耕读自传家。饧箫吹起风初暖，禊席归来日半斜。闲看儿童调燕雀，时邀亲友话桑麻。蜂针渐老莺簧涩，遍地黄金簇菜花。
怀人,失意#想家,丙午孟冬黎寇窃发吴训术自病中见寄因避难航海遂和,故人卧疾近如何，赖有诗怀祗自磨。苏子加餐须努力，沈郎多病愧吟魔。半生别业经残燹，万里还家备走舸。风景年来倍萧索，枕间清梦已无多。
思乡,哀伤#愁绪#想家,其四,不尽青山带落晖，美人何处送将归。城边渑水寒如酒，马首浮云曳作衣。春到他乡还健食，时危薄宦岂雄飞。自从二子中原别，回首风尘万事违。
思乡#怀人,想家,中秋夜怀秋湄,疏柳溪桥昔凭阑，去年月色独来看。望乡人更分南北，近水花才换燠寒。红蓼欲遮莲梗出，白云方送雁声酸。闲尝日辄寻游地，此夜怀君到漏残。
思乡,孤独#想家,寄钱水部,多情钱水部，别后有哀吟。万里秋风兴，孤舟日暮心。白沙宫舍迥，沧海故园深。怅望佳期隔，殷勤数寄音。
思乡,恐惧#惊讶#想家,得家书,久客秋又晚，思家梦屡惊。空阶闻叶落，隔树见灯明。亲老贫常健，儿痴学未成。凄凉今夜月，照我故乡情。
思乡,愁绪#想家,定陶道中并谢魏文学兄弟,奔走未宁息，幡然济上行。陶朱游子姓，毛遂野人名。风落杨桥暮，烟笼麦坂晴。望门堪止宿，孔氏弟兄情。
田园,恐惧#惊讶,宿村,野畦新雨过，蛙杂水溅溅。风扫竹前地，月明柳外天。人过惊犬吠，妇绩趁蚕眠。舍北数声橹，夜归何处船。
怀人,哀伤#孤独,将西上未远海外寄王山人,离离相望隔沧溟，海外搴裳赋隰苓。闭户秋深高士卧，吹箫人去酒徒醒。仙盘寂寞辞茎露，帝座飘遥远客星。惭愧故人向西笑，麻鞋今始过零丁。
思乡,哀伤#愁绪#想家,冬日杂咏，集杜,老去亲知见面稀，不堪游子芰荷衣。何人却忆穷愁日，寄谢悠悠世上儿。
思乡,恐惧#想家,赠袁御医芳洲,家本东南海上村，翻因避世向金门。熊经自信窥真诀，鸿宝还将献至尊。鸣佩偶随供奉侣，下帘长对道家言。山人不厌少生事，种橘年来满故园。
思乡,愁绪#想家,其四,游子思亲无奈何，青山回首白云多。虽云学问瞻淇澳，终念劬劳废蓼莪。
思乡,哀伤#愁绪#想家,道中,墟抱孤烟远，村含薄暝迟。马危临水路，鹊定飐风枝。浊酒他乡味，残春故国思。风尘淹岁月，十载负茅茨。
思乡,哀伤#失意#想家,其二,无用文章岂疗饥，劳生筋骨巳支离。穷愁杜甫家何在，落魄陈平计未奇。草泽狐狸三窟固，江湖波浪一帆危。故园春色年年到，绿叶红花好为谁。
田园,哀伤#孤独,访雍门村,落日彭城上，秋原多古人。有怀孟尝客，言访雍门村。飒飒风动树，悠悠樵负薪。焉知墓中骨，气压东西秦。无弦发哀弹，千载声如闻。寄谢弹铗子，三窟徒纷纭。
思乡,愁绪#想家,其五 徐干,翩翩游子涉江湘，似为兵家说短长。莫怪樽前留一顾，知音原自有周郎。
思乡,恐惧#想家,天坛树下闻黄鹂声,灵宫清敞碧云低，栝柏阴森万木齐。路入芳林孤骑缓，天逢晴日一莺啼。春簧娇弄初迁谷，午磬惊飞又隔溪。却忆故乡千树柳，金衣常只傍隋堤。
怀古,哀伤#孤独,临淄道中怀古,秋骑羸马营邱道，千里齐风入旧闻。鸡狗有雄还自许，淄渑无味底须分。原头寒意离离草，海上朝光叠叠云。几度爽鸠增太息，牛山长傍景公坟。
怀人,想家#思念,寄送周司马赴云中 其一,平城司马诏初颁，万里南天引旆还。星使蚤辞牛斗郡，云州高入雁门关。王程供帐三春后，客路沧波一棹间。徒寄相思当饮軷，虔阳花树望中斑。
思乡,流泪#想家,乍归呈许君公度（楫，号蒙泉）,东南天地早闻名，三载吾邦沸颂声。山好更饶诗句好，江清未抵使君清。涓涓流水秧田足，细细吹风麦陇晴。客子归来问耕穫，故园似可养残生。
战争,孤独#想家,题容静止诗集,先师功业烂卿云，燕许常杨接世芬。万里天山新乐府，三年人海故将军。惭余西笑重投迹，喜子南归得论文。终是丹青图画客，管城休策腐儒勋。
怀人,怨恨#想家#思念,淮阴舟夜寄怀二云歌姬,淮浦东边月影斜，相思何处问琵琶。别时折是章台柳，梦里歌为玉树花。万里客魂销绿鬓，几回幽恨寄红牙。遥知香骨怀人瘦，宽尽春风系臂纱。
思乡,失意#想家,吴北川许海味不至讯以诗,我本东海人，旅食越两载。缅怀故乡味，厌说天庖宰。故人吴季子，殷勤许分待。腆意未拜嘉，初约忽中改。得非多遗忘，无乃甚欺绐。笑予太早计，停箸想风采。小诗当催逋，还胜百钱买。会当入吾餐，腹中有东海。
思乡,失意#想家,元正书怀,甲子循环六十年，手披新历意茫然。了知自性觉玄妙，宁与世间寒暑迁。寡过得如蘧瑗化，诺惺要了瑞岩禅。故园未卜西归日，遇好溪山且数椽。
悼亡,愤怒#哀伤,哭清远权宰楼海司法二首 其一,谕贼散私财，冥顽不可回。愤然瞋目骂，吾已戴头来。一死当凶刃，千家免劫灰。遗孤元未有，行路为悲哀。
怀古,哀伤#失意,雨过（贾谊作旱云赋）,倚杖河城暮，林园雨过清。断丝犹舞燕，入叶巳沾莺。无惜声连夜，何妨坐到明。旱云吾欲赋，怆恻为苍生。
战争#思乡,想家,次韵曹颂嘉和田纶霞九日同谢方山饮黑龙潭晚游刺梅园看松诗四首 其一,高秋征马几时回，节序边书日又催。鸿雁也从烽燧少，菊花应傍战场开。雄都紫塞频传檄，霸业黄金旧筑台。且敛登临词赋手，故园远望当归来。
思乡,哀伤#愁绪#想家,都门逢湛如和尚,金陵留偈别，燕市忽相逢。不托侯门钵，閒闻禁苑钟。经文翻北藏，禅理悟南宗。行脚他乡久，空房偃旧松。
思乡,孤独#惊讶#想家,吴桥,一川百折似蛇枉，越舸吴艑日来往。轻帆片片白云飞，小市嘈嘈语声响。正是乡心暮更朝，客程无那说吴桥。非无系棹双枫树，亦有当窗万柳条。风景虽然似吾土，祇共平头作乡语。一种怀人去国情，可堪愁水愁风苦。沙鹭惊人扑渌飞，溅来凉雪满征衣。少年江海贪为客，何日风尘竟息机。眼看邻舟挂帆去，未识今宵泊何处。
思乡,孤独#怨恨#想家,其二,昔时送客每怀归，千里乡心日夜飞。回首三年几离别，只应今度不沾衣。
思乡,愁绪#想家,和龚同叔春日即事五首 其一,苦雨不肯霁，花愁都落红。老农欣岁兆，游子恨途穷。寒尚衣难褪，春侵酒易中。城头喧角弄，轻度一帘风。
思乡,愁绪#孤独#想家,其二,刘安遥想是前身，落落东山复几人。青汉月明鸿闪烁，碧松云冷鹤精神。稚孙晓课呈时喜，游子春衫拜处亲。寿酒未央家庆在，秖应从此更千旬。
思乡,哀伤#失意#想家,旅思二首 其一,前路风忽忽，征车寂不发。一出故乡来，回头望城阙。不见乡中人，但见乡中月。
怀人,哀伤#失意,寄沐参将崧,故人忆自滇南别，忽忽已是十年馀。雁飞亦是限南北，不道十年无尺书。将军勇锐富韬略，有才偃屈空居诸。吁嗟壮志岂终歇，对酒犹自谈穰苴。公家老骥适弃野，臂韝苍鹰常待呼。丈夫功业各有时，幸今南夷宴无虞。应知静处学不废，好客还似当时无。春来秋去花满户，尚想棋局临方壶。
思乡,哀伤#愁绪#想家,玉楼春 甲戌清明,閒愁钻入诗心缝。压得双肩寒未耸。清明终是异乡春，风雨莫温游子梦。羁魂不到先人冢。阙处松楸谁补种。潮音有意助新吟，泉路无人知隐痛。
思乡,哀伤#愁绪#想家,逢太原故人,浮生易飘转，忽如车毂尘。与子十年别，念君如旧贫。感慨奏诗篇，况复届阳春。为问城中景，一一及交亲。白璧犹待价，巨鱼多戢鳞。昔时富游子，忽为寒乞身。荒芜积水处，时见红楼新。贱子负干戈，依然羁旅人。遭逢太平年，幸免罹苦辛。感此人事变，对谈忽忘真。
思乡,失意#想家,舟中小酌,独立秋风里，怅然思故乡。渚头沽美酒，船上作重阳。篱菊一枝瘦，溪鱼三寸长。客中聊尔耳，亦可慰凄凉。
思乡,愁绪#想家,思家五首竹枝体 其一,六旬馀父身长健，九十重亲发不华。高堂无人供滫瀡，如何游子不思家。
思乡,愁绪#想家,壬子秋日客舍纪事因寄家兄,判花歌鼓殷晴雷，露叶霜枝漾酒杯。金水净穿深巷陌，玉泉浮动远楼台。可堪白鹤将秋去，又著青云入梦来。原上脊令何处所，不听游子咏南陔。
战争,流泪#思念,忆远曲,送别上鸳湖，湖水清于泪。再拜祝平安，牵衣湿行袂。扁舟过语溪，语溪乌夜啼。客愁正不寐，展转傍乌栖。行人去应远，望望金阊晚。涕泗下吴山，浮云行不返。功名若柳花，荡水作浮萍。东西不相见，非是为无情。白门云树绿，大江天一曲。纵有梦相寻，关山断难续。关山梦未成，风雨待愁生。偏是河梁月，今宵可惜明。
战争,哀伤#恐惧#惊讶,其四,悲风动中夜，边马嘶且惊。壮士匣中刀，犹作风雨鸣。飞将不见期，萧条阻北征。关河空杳霭，烟草转纵横。披衣视良夜，河汉已西倾。国忧今未释，何用慰平生。
思乡#山水,哀伤#愁绪#想家,登北固山眺长江 其一,磴道盘纡历翠微，空江浩荡送斜晖。孤城夏月随湖上，暮色归帆带鸟飞。大海波回吞铁瓮，长淮天压锁支祈。他乡烟树茫茫里，何处登临可当归。
思乡,愁绪#想家,胡则大归自京都仲章有诗见贻次韵,扊扅歌罢客归来，昨夜灯花信可猜。草色几牵游子恨，柴扉重与故人开。九霄云路南鹏举，万里乡心蜀鸟催。莫学并州穷贾岛，杖藜湖上暂徘徊。
怀古#思乡,哀伤#想家,珠矶怀古,珠玑遗迹动凄其，厌说前朝有徙移。旧路人非芳草在，故园春尽落花知。梅关峰峭那堪挹，浈水渊深祇自悲。恨少贞珉传往事，满途燕雀语参差。
思乡,孤独#想家,幽人,幽人客京洛，不异在山林。夜雨长春草，东风啼曙禽。烟轻寒食近，花落故园深。回首清川曲，还怜此日心。
思乡,孤独#想家,闻从者谈邕州土俗柬王佥宪,邕州壤地接交南，凄楚夷风不忍谈。男女歌谣成卺礼，官民尔汝集茅庵。瘴来山谷云应黑，毒入溪河水尽蓝。漂泊独怜吴楚客，故园回首意何堪。
思乡,哀伤#愁绪#想家,君子亭,濂溪亭子凉如水，绿酒青山惬北游。海内衣冠怜此夜，天涯羁旅怕逢秋。少陵自是金门客，公瑾还应万里侯。近得西邻添二仲，思乡同倚镇南楼。
思乡,愁绪#想家,其二,喜极夫何恨不禁，五更霜角夜声沈。滴残塞北征夫泪，点碎江南游子心。久客情怀愁似织，休官时候梦非簪。宝陀老子相怜否，苦海应援绠万寻。
思乡,失意#想家,寿春晚眺,从征淮右身何远，怅望江南眼欲穿。天入故乡山几点，云低旅帐路三千。紫金草木连森戟，清镜波涛渺画舡。只恐剑锋虚用尽，平芜落日思茫然。
思乡,愁绪#孤独#想家,其二,帘幕萧萧竹院深，客怀孤寂伴灯吟。无端一夜空阶雨，滴破思乡万里心。
怀人,哀伤#孤独,春雪有怀龚三仲和兼讯刘长卿张荃之①,去年此日西湖曲，积素千山乱晴旭。今年此日雪复骄，排空匝野欺春条。山楼四望何泬寥，思君遥遥不可招。城南一棹冲寒路，水抱山围石冈暮。酒醒风歇冻不行，著屐归来赏君句。只今春花半含绮，掩映山椒复何似。花开雪落不相待，我愁君病徒为尔。人生发兴真偶然，吁嗟张生与刘子。
山水,哀伤#孤独#思念,游同安寺,雨歇涨江急，野兴聊胥疏。漾舟拂林表，击汰惊飞凫。云端僧坐夏，遂造林公庐。猊坐演妙理，法筵沧海珠。舌本落雄辩，奔放悬江湖。巽公庭宇净，炉烟堂晏如。略无客造请，杳黑耽毗卢。吾家大长者，惠光充太虚。著论役天女，宝笈负于菟。开图拜遗像，悲叹随卷舒。归来掩关卧，念冷无赢馀。譬如能櫜鞬，境界自于于。
思乡#怀人,想家,秋夜怀罗颢甫,不到山中月再弦，夜来重忆住山缘。身依好友乡心断，眼见时人道力坚。露下草虫闻细语，风前巢鹤解安禅。思君又是凉秋候，拟就漫溪半榻眠。
思乡,愁绪#想家,爱日堂,巘山之阳亲所居，游子爱日将何如。寸心耿耿过葵藿，暮景皎皎垂桑榆。阶前綵服弄鹦鹉，堂上金盘行鲤鱼。丈夫忠孝须努力，期君日夕思居诸。
思乡,哀伤#愁绪#想家#思念,绿鹦鹉,解语能言巧擅长，美人何事滞他乡？风翻瀛草新音变，雨况窗蕉片羽光。记曲啄馀红豆粒，听经间伴紫檀香。雕栏配与英哥伴，笑看于飞作嫁娘。
战争,恐惧#想家,送某提兵征策旺,徵兵飞檄到辽东，名将提师驭铁骢。断碛有天唯见月，浮沙无地不闻风。威行万里祁连外，气振三军大漠中。定远勋封今再建，凯归应笑贰师功。
思乡,愁绪#想家,冬至留未央诸君小饮余时有亡友之痛未央亦久客思归故末及之,病馀节序几相忘，坐到情生漫举觞。虽在醒中关醉趣，每临欢处动愁肠。忧天自觉心逾短，测影谁知日渐长。梦苦劳人常畏睡，不分感旧与思乡。
思乡,愁绪#想家,题湖口上钟岩寺,上方风景最清幽，驻却双旌试一游。绝壁有岩皆起阁，归僧无路只乘舟。天垂庐岳擎孤柱，湖落湘江界合流。翘首不堪东北望，思乡又感庙堂忧。
悼亡,哀伤#想家,哭周记室,万里一羁臣，悲歌楚水春。漫期重会面，竟作永伤神。主祭唯孤侄，收诗有故人。独挥闻笛泪，斜日下西邻。
思乡,愁绪#失意#想家,荅严跂堂和韵见赠之作 其一,黔南蓟北马蹄忙，踏雪飞鸿意未忘。暮节无聊惟索句，才人不遇例思乡。诙嘲顾我真如朔，傥?怜君略似汤。一盏酌来相慰藉，毛锥那得久藏囊。
闺怨,愁绪#想家#思念,闺思,对月默默语，清光应照君。记得别时约，相思但望云。月亦有圆缺，云亦有聚散。散与缺犹可，离愁尚减半。忽见云间月，低头忆远人。相思不相见，空有泪沾巾。君如失凰侣，妾如寄生草。桑末犹堪依，谁念君怀抱。孤栖霜露丛，忽遇花落期。花落无人扫，凄凉两地知。
思乡,失意#想家,和癯翁见贻,会面殊稀各一方，真成笑语隔炎凉。不知九月露华白，但见一庭花蕊黄。客路倦怀常落莫，故园归梦几微茫。何时到得嬉堂上，剩看黄山烟水乡。
战争,哀伤#想家,马草行,沧洲烽火彻夜红，援师奉调来南中。援师五千马万匹，所过军营吹筚篥。县官索草修经临，朱票纷纭远所出。家家并日办马槽，办豆事办莝草刀。草船满满连百艘，马草积如山岳高。援师驱马江干过，馀草零星弃道左。老农束取负担归，然草煮豆聊充饿。吏胥首告盗官货，哀哉愚民家顿破。
思乡,哀伤#愁绪#想家,九日雨中有感,每到茱萸节，思亲泪满衣。难禁心耿耿，况对雨霏霏。故国秋莼老，他乡客梦稀。登临怜弟妹，竟作彩云飞。
怀人,想家#思念,九日集楚雄楼怀书,沱水燕关忆壮游，短衣孤剑老荆州。天涯纵酒逢青眼，马上看枫掉白头。日暮饥乌还绕树，烟寒古堞自深秋。江空鸿雁无消息，千里相思月满楼。
思乡,哀伤#愁绪#孤独#想家,其二,令节他乡酒，关山独夜情。看花秋露下，望月海云生。碧汉通槎近，朱楼隔水明。南飞有鸿雁，作意向人鸣。
思乡,怨恨#失意#想家,问柳,为问故园柳，春光几许深。未忘攀折处，犹带别离心。疏雨一川暝，轻烟两岸沉。主人归未得，惆怅五株吟。
思乡#山水,愁绪#孤独#想家,游智者寺,四围松是祇园树，三面山开舍卫城。游子心随仙境化，老禅诗似石泉清。几人邂逅有今日，半载趑趄成此行。安得尽抛身外事，长年来此学无生。
思乡,哀伤#愁绪#想家,黄思贤母氏挽词（思贤兄弟皆升朝） 其一,哀响震重闱，伤心薤露晞。玉颜遗宝镜，仙驭想霞衣。恨满风中树，恩深草上晖。空傅御史孝，泣血故乡归。
思乡,哀伤#愁绪#想家,长命缕,他乡处处堪悲事，残照依依惜别天。此去知名长命缕，殷勤为我唱花前。
思乡,哀伤#愁绪#想家,和楚倅怀归,雨断他乡梦，风沉故国音。山城黄叶落，兰畹白云深。寄食衣裘敝，凭鞍岁月侵。流尘昏斗剑，万里愧初心。
思乡,哀伤#愁绪#想家,诸公于石氏东斋宴郑工部分韵得愁秋浮,楚客登临处，离怀重隐忧。二毛初入鬓，一叶早惊秋。旅雁他乡思，悲笳绝塞愁。凭何遣羁绪，菊蕊满杯浮。
怀人,怨恨#想家#思念,送李君还秦兼寄怀其舅孔德太史 其一,白头知己尽，而舅最相思。万里空魂梦，平生此别离。自矜辞爵早，人恨著书迟。针药凭谁进，萧条卧疾时。
思乡,哀伤#想家,答刘美之见寄次韵,休疑迁客迹全贫，犹有沙鸥日见亲。勋业已辞沧海梦，烟花多负故园春。百年长恐终无补，万里宁期尚得身。念我不劳伤鬓雪，知君亦欲拂衣尘。
田园,流泪#想家,江村寒食,故里逢寒食，园林红雨飞。莺藏新柳啭，燕向旧巢归。老去游先倦，年来事觉非。小窗花下坐，寂寞掩柴扉。
思乡,哀伤#愁绪#想家,门外菜花大放,日倚閒门对野塘，爱看十顷菜花黄。柳因烟让分明色，麦向风偷散漫香。夜半霏微经好雨，溪头平远放斜阳。春来每载兼旬酒，拟换他乡作醉乡。
思乡,喜悦#孤独#想家,重九赏心亭登高,忆随书剑此徘徊，投老双旌重把杯。绿鬓风前无几在，黄花雨后不多开。丰年江陇青黄遍，落日淮山紫翠来。饮罢此身犹是客，乡心却附晚潮回。
思乡,哀伤#愁绪#惊讶#想家,泊燕子矶,一片蒲帆雨后归，枯槎重系旧渔矶。八千馀里江声绕，二十九年时事非。故国几人惊白发，他乡何处稳乌衣。祇疑王谢贞魂在，长恋斜阳不肯飞。
山水,恐惧#怨恨,游小孤山,彭郎渡头浪拍拍，小孤江心势仡仡。龙口吞天骑二妃，飙轮电驰喧河伯。洪涛怒溅彩霞湿，洄流倒捲琉璃碧。妆台落影夹长镜，鸬鹚拖鱼上岩石。腥风忽起呜呜声，一片江云如泻墨。欲泊扁舟不可前，庵僧引缆度危级。青林迂径曲朱阑，魂绕断崖疑兜率。肃然敛虑万情忘，怪杀征帆名利客。
思乡,流泪#失意#想家,其六,丹青一束写幽峦，中有吾家旧考槃。潦倒乡心无寄处，镫前时展画图看。
思乡,哀伤#想家,宿沁州怀吴铜川通政,凌晨涉野流，?岈入涧口。林深长木魈，堠古立土偶。霜叶得红梨，风条惜黄柳。岁物森怆怀，关山郁回首。地闻叔向贤，村云徐绩后。旧迹渺犹存，遗风啬而厚。悬崖人散居，营窟老相守。华榱及鼎肉，萧然此安有。仁里铜川子，洁清吾所友。夙欢结同心，离居念分手。重为京雒游，然诺应无负。独觉感异方，乡心乱已久。
怀人,想家#思念,舟发桃源闻赵柱史至不果作寄一首,方舟缆大河，三日风务昏。今晨适启曙，屏翳簸天门。旭日射蓬牖，惊涛铩怒奔。我枻快一鼓，楫夫气腾掀。河西岸逦迤，人语忽叫暄。传呼玉节至，去帆纷云屯。伫立望烟渚，心同飞鸟翻。终然不我觏，引晀神空骞。徐沛几程隔，使我叹川原。相思比秋草，历乱中烦冤。
战争,恐惧#惊讶,次韵苏养直破虏谣,旌旗千里照江红，学语小儿争挽弓。春风江岸草无际，马蹄踏遍青茸茸。将军面作石棱紫，百万胡群阵前死。游魂假息度长江，京观应惭望西浒。苏侯笔力壮三军，破虏长谣入眼惊。何当更献中兴颂，坐看万国朝神京。
田园,哀伤#愁绪#想家,大报恩寺别张南村,垂柳丝丝挂夕阳，百花春映绕回塘。他乡杯酒临岐酌，一曲相看各断肠。
怀人,孤独#怨恨#想家,青山峡口泊舟怀狄侍御,峡口秋水壮，沙边且停桡。奔涛振石壁，峰势如动摇。九月芦花新，弥令客心焦。谁念在江岛，故人满天朝。无处豁心胸，忧来醉能销。往来巴山道，三见秋草彫。狄生新相知，才调凌云霄。赋诗析造化，入幕生风飙。把笔判甲兵，战士不敢骄。皆云梁公后，遇鼎还能调。离别倏经时，音尘殊寂寥。何当见夫子，不叹乡关遥。
思乡,哀伤#恐惧#惊讶,书玉田行馆,老去年华暗自惊，殊方节序倍关情。萧条旅馆孤灯宿，迢递归涂白发生。海甸星河分岁色，山楼鼓角动春声。柳盘柏径谁相识，怅望乡原北斗横。
思乡,喜悦#想家,中秋桂庭对月与徐韩奕马衎斋及儿孙辈小饮,桂树影娑婆，飘香散月波。中秋晴日少，乐事故园多。邂逅成良会，团圞好放歌。儿孙齐在眼，不醉更如何。
思乡,流泪#想家,徐沟蔡明府予嘉斋头间燕歌有感,并州作客意如何，石调重闻掩泪多。回首燕山五年住，一声如听故乡歌。
思乡,哀伤#愁绪#失意#想家,客中作,异乡岁晚怅离怀，游子驱驰愧不才。夜夜砧声催客去，年年雁影带寒来。半林残叶迎霜落，三径黄花近节开。几度无聊倍惆怅，临风搔首独兴哀。
思乡,哀伤#想家,客中九日 其一,客居邻小市，有酒有黄花。莫讶无诗友，故乡天一涯。
咏物,喜悦#流泪,题兰,援琴不成弹，纳佩可以服。江上思美人，盈盈秋水绿。
思乡,愁绪#想家,故园,将诗寻古意，呼酒散幽情。日逐黄尘远，风吹绿水明。地偏堪独坐，人老慎多营。好在故园里，行耽野鸟声。
思乡,愁绪#恐惧#想家,其三,白云荐岁盼家山，游子惊心碾铁环。到此江南为接壤，宿迁关去便扬关。
思乡,恐惧#惊讶,胜槩楼,楼下寒泉雪浪惊，楼前山色翠屏横。登临何必须吾土，啸傲聊因得此生。檐外白云来托宿，梁间紫燕语开情。济南胜槩天下少，试倚阑干眼自明。
思乡,哀伤#愁绪#孤独#怨恨#想家,其二,玄风溯溟峤，宾雁亦南翔。游子念不反，乃在天一方。岂无一尊酒，与子话衷肠。京洛多相知，所思在故乡。远道何悠悠，临岐叹景光。人生如飘萍，离别乃其常。令德苟不爽，宁异参与商。
怀古#思乡,想家,咏史六首 其一 高祖,逝骓走鹿各消磨，剑外功臣剩几多。四皓两生元不听，故乡枉费大风歌。
思乡,哀伤#愁绪#想家,夜听邓孺孝说山水,终日他乡作游子，到处不曾离屋底。邓生尔时何许来，罢酒弹灯说山水。君家最近三茅君，我家贯看垆峰云。山水眼前人不住，遥山远水复何云。
战争,喜悦#孤独,其二,云气蓬莱咫尺间，太平盛观喜开颜。象犀南贡踰银海，骐骥西来度玉关。多士曾承前席问，将军正奏凯歌还。才华独羡瀛洲客，不数淮南大小山。
思乡,愁绪#孤独#想家,大通镇,繁华廛市水西东，凭眺江头叹转篷。客老孤舟忘岁月，人经浩劫悟穷通。一身出入干戈里，千里稽迟道路中。遥识高堂念游子，岭云千叠盼征鸿。
思乡,孤独#想家,是夕泊垄坪镇舟眺,广汉初方忽仲秋，生涯到处祇孤舟。露从葭满归遥水，风自蘋吹入近洲。十日黄蕲无胜览，深更独苇愧东流。乡心漫有丹砂梦，怀古终输赤壁游。
怀人,想家#思念,寄任子忠,老去怀人鬓已秋，江山犹带别时愁。碧云不隔相思梦，几度吟魂到客舟。
怀人,想家#思念,寄外,家山烽火路艰辛，红豆相思梦最真。临别赠言君记否，春来莫作未归人。
思乡,愁绪#失意#想家,题曕云轩,南山一何高，孤云何珊珊。朝看云出林，暮云复归山。云归已复出，游子何时还。迢迢云舍远，可望不可攀。持杯不能酌，怅然起凭阑。
思乡,哀伤#愁绪#想家,九日同潘景升吴翁晋卜伯符孙燕诒苏汝载家仲玄御登牛首山绝顶留宿僧院诘朝又游献花岩三首 其一 游牛首,拄笏看山兴杳然，到来爽气入秋鲜。他乡几度逢重九，上界遥临遍大千。天地悠悠同逆旅，江波滚滚送华年。征鸿已引愁心去，还见归帆落照边。
思乡,哀伤#想家,次韵挽瞿稼轩归葬,砥柱乾坤赖老谋，那堪宰相尽风流。横江已断千寻锁，筹国谁开万里楼？南粤兵戈行殿恨，东皋花木故园愁。渡河只有宗留守，恸哭相从地下游。
怀人,孤独#恐惧#惊讶,立春夜对月怀李时芳,门掩琴书静，怀君对月明。烟云开暝色，鸿雁落春声。独夜多愁思，清尊少客情。燕歌吟望处，空复旅魂惊。
咏物,惊讶#失意,雪,雪飞当梦蝶，风度几惊人。半夜一窗晓，平明千树春。花园应失路，白屋忽为邻。散入仙厨里，还如云母尘。
思乡,哀伤#流泪#想家,其二,旧德推当代，新悲入故乡。直当冠獬豸，清可濯沧浪。美研精煤色，文瓯昼茗香。生平无复见，流涕送幽堂。
思乡,哀伤#愁绪#想家,古意寄德甫 其一,悠悠我行役，往路殊未央。春华不须臾，奄忽践严霜。安知疑与喻，风波起褰裳。浮云邈无所，游子依故乡。长当远别离，何必复彷徨。鸳鸯自踟蹰，黄鹄已翱翔。
悼亡,哀伤#想家,哭季长二首 其一,岷山剡曲各天涯，死籍前时偶脱遗。三径就荒俱已老，一樽相属永无期。寝门哀恸今何及，泉壤从游后不疑。邂逅子孙能记此，交情应似两翁时。
思乡,愁绪#想家,其二十六 ①稻田,侬家世业本耕农，远客思乡却自侬。柳外平畴夜来梦，万行新绿舞薰风。
闺怨,愁绪#恐惧#惊讶#想家,春怨,闻道郊原绿正肥，小窗帘捲思依依。莺啼树底惊残梦，鹊噪檐前送夕晖。芳草雨馀三月暮，海棠花落一春违。柔肠百结真堪断，薄倖江南归未归。
思乡,孤独#想家,过益阳渡,别肠刺刺弓弦急，展转车轮不停息。正尔天涯忆故乡，一行过雁烟中没。益阳渡头白发翁，野店压酒松花浓。上船露坐待明月，月色正与家山同。人生进寸还退尺，塞马既亡仍复得。洛阳年少谪长沙，白也曾为夜郎客。徐卿徐卿吾故人，寒谷偶被阳春恩。此时应有还家梦，稚子壶觞正候门。
悼亡,流泪#想家,哭公?吏部二首 其一,零落亲知更有谁，闻君诀去不胜悲。弹琴古调千秋绝，说剑雄风一代奇。旧馆脱骖应出涕，天涯磨镜是何时。故人双鬓苍浪在，剩欲刊君第二碑。
思乡,流泪#失意#想家,其二,西来爽气净寥天，金粟飘香集绮筵。青女踏残燕市草，紫箫吹散蓟门烟。壮怀潦倒惟杯酒，往事凄凉自岁年。迢递故乡临桂水，愁看两地共婵娟。
思乡,哀伤#愁绪#想家,浣溪沙 其四 三用韵,正好江乡笋蕨芽。他乡却看担头花。只将蝶梦付南华。万事纷纭都入幻，一杯邂逅且忘怀。年年秋卉与春葩。
田园,孤独#想家,山村道中思蜀,当年万里客西南，药市题诗倚半酣。偶为三游群玉府，遂妨重到百花潭。剡溪谩说思安道，函谷谁能识老聃。空乞丹青作横幅，半堤寒日策羸骖。
思乡,哀伤#愁绪#想家,登岐州城楼,岐雍三秦地，登临实壮哉！客心关外断，秋气陇头来。归目浮云蔽，寒衣早雁催。他乡有时菊，留赏故人杯。
闺怨,哀伤#愁绪,婕妤春怨（一本无春字）,花枝出建章，凤管发昭阳。借问承恩者，双蛾几许长。
思乡,愁绪#想家,山居三十韵 其二十六,非关岩壑解淹留，静喜闲身渐早抽。半岭人归游子地，一帘秋老读书楼。逃禅酒力应千日，作赋文心起四愁。咫尺风尘看岂得，请君回首乱峰头。
战争,怨恨#想家,送客归振武,骏马事轻车，军行万里沙。胡山通嗢落，汉节绕浑邪。桂满天西月，芦吹塞北笳。别离俱报主，路极不为赊。
思乡,愁绪#想家,老牛陂,吴牛行欲老，汉马焉得肥。筋力不可恃，游子当念归。
思乡,愁绪#想家,清明,飘残细雨清明日，游子天涯渺白云。零落桃花向山路，何人携酒滴荒坟。
思乡,喜悦#想家,春日书怀,东风一夜送微暄，春意先应入故园。归梦远经桃叶渡，赏心长忆杏花村。中宵步月空搔首，高阁看云欲断魂。久窃微官无寸补，十年徒尔负晨昏。
田园,想家#思念,杨村驿逢朱可大谪汝州,天涯何意复追欢，把袂苍茫别更难。传舍共怜迁客去，路人犹作近臣看。孤村浊酒临河醉，五月征帆带雨寒。汝洛相思千里外，书来不用叹南冠。
思乡#田园,想家,村居 其一,鲁酒盈缸熟，江花过眼新。主家贫好客，稚子笑迎人。井邑三农稔，河山四望春。故乡明月在，依旧隔兵尘。
思乡,愁绪#想家,清明,淡烟疏雨清明日，飞絮落花游子心。燕话春愁初睡起，一帘草色暮池深。
思乡,愁绪#想家,其二,晴山见历历，远水听飕飕。宇宙不知大，关河空复愁。孤云游子梦，滞穗野翁讴。我与鸦俱息，烟林晚共投。
思乡,愁绪#想家,崔镇驿,万里中原役，北风天正凉。黄沙漫道路，苍耳满衣裳。野阔人声小，日斜驹影长。解鞍身似梦，游子意茫茫。
怀人,想家#思念,雪夜寄潜楼,相思徒抱千回意，契阔曾无一纸书。深语恐妨忧国病，漫言还苦致情疏。颠风挟海为呼啸，密雪穿帷废扫除。此际忍寒愁不寐，知君北望更踌躇。
闺怨,愁绪#思念,长门怨二首 其二,叶落长门静，苔生永巷幽。相思对明月，独坐向空楼。銮驾迷终转，蛾眉老自愁。昭阳歌舞伴，此夕未知秋。
思乡,愁绪#想家,侯大之中牟,汝去中牟县，秋风正寂寥。梦留鹦鹉谷，人在骆驼桥。岳色悲游子，江声怨大招。明年春草长，为报海门潮。
思乡,愁绪#怨恨#想家,江上落花五首 其一,风吹万点树头稀，日日危楼送夕晖。解道幽怀伴月冷，忽惊离恨共云飞。烟开古岸翻残雪，燕落空庭溅舞衣。为报故园新雨后，隔溪啼鸟唤人归。
思乡,孤独#想家,五日云阳午泊,长河风起散微暄，野屋榴花出短垣。梅雨欲晴江涨减，山城过午水云昏。愁中客路宽衣带，醉里天涯忆故园。谁向烟波重吊屈，孤舟客子正销魂。
思乡,愁绪#想家,虔中九日,江空木落岭猿哀，游子凭高首独回。归思自流章贡水，家山偏对郁孤台。堂前白发愁应断，篱下黄花晚未开。遥望茱萸今日会，西风小阁弟兄杯。
怀人,愤怒#哀伤,寄李梅庵道士,沧桑一道士，矮屋坐萧爽。得食有童心，黄冠仍大颡。有时得名迹，阿弟共欣赏。醉学石涛颠，洒墨大如掌。人间果何世，破笔入苍莽。昨闻阿弟病，日日趁车往。车往复车来，的的关痛痒。观君蓄弟心，触我救时想。出世莫出家，酸辛告吾党。吁嗟解人难，思君徒怏怏。
战争,哀伤#恐惧#惊讶#想家,其五 边笛,吹笛上高城，城秋月正明。胡儿双泪下，汉塞一龙鸣。沙柳愁中折，梅花梦里惊。徘徊三五弄，肠断忆南征。
思乡,哀伤#愁绪#想家,其九,汶阳临大道，喜近赵东曹。窜地传书数，他乡念我劳。名高连泰岳，心远折江涛。拟共观周礼，无因接誉髦。
思乡,愁绪#流泪#恐惧#想家,近苦多故坐病乏药,江郊雪冱莫知津，客泪双垂怅此身。魔障在前无妄想，饥寒随处肯言贫。畏途日有风波恐，病骨时需药石频。屏息支吾心已扰，眼前谋绝故乡亲。
思乡,愁绪#孤独#失意#想家,七夕,江南游子辽东客，元夕辞家今七夕。塞中烽火几回看，园里嘉蔬三度折。今夜月色天下同，牵牛织女精灵通。乌鹊桥成夜光湿，黄姑渚落秋机空。再拜持觞问牛女，乞取河流化甘雨。净洗天兵归内府，万岁千秋奉明主。
思乡,愁绪#想家,其二 柳浪闻莺,雨后翻空一派青，苏公堤畔系鱼舲。只藏莺鸟春声滑，不起鱼龙夜气腥。游子爱闻停玉勒，佳人倦听倚银屏。待看三月歌喉老，又见浮波絮作萍。
怀人,哀伤#怨恨,寄高彬四首 其一,宦游三载黄河北，长忆蟾溪好隐居。火齐明珠攀荔子，银丝玉版脍鲥鱼。枇杷结实暄风里，橘柚垂花细雨馀。溪上故人今在否，来鸿不寄一封书。
思乡,愁绪#想家,其二,游子从来悲故乡，归来襟袖芷兰芳。梦魂飞去云涛远，杖策闲行秋水光。可是梦中曾到此，安知身后却馀香。紫阳弟子有贤子，卜筑新亭真肯堂。
思乡,哀伤#愁绪#想家,春感次许蕴伯大令韵 其一,一夜东风满凤城，春愁黯黯共愁生。新年莺燕他乡感，落日鲸鲵故国情。款局有人通秀吉，残疆无计守延平。天涯何限哀时泪，洒向花前月不明。
思乡,哀伤#想家,用前韵再和许朝奉,高门元世旧，客路晚追游。清绝闻诗语，疏通岂法流。传家有衣钵，断狱尽春秋。邂逅陪车马，寻芳谢朓洲。凄凉望乡国，得句仲宣楼。恨赋投湘水，悲歌祀柳州。何如五字律，相与一樽留。更约登尘外，归时月满舟。
思乡,哀伤#愁绪#想家,题瞻云轩,慈乌哑哑度南枝，游子惊寒泪满衣。自愧一身淹岁月，难将寸草报春晖。关山远望情何极，菽水承欢事已违。肠断几回空送目，孤云欲傍大行飞。
思乡,流泪#失意#想家,过建昌陈虚谷明府留酌,天涯树色似河阳，永夜逢君话故乡。性僻向怜多感慨，时危还许共劻勷。檐低珠斗催霜月，缸剪银花促客觞。潦倒不知归梦远，醒来仍是傍官杨。
思乡,愁绪#想家,普安建阴题壁,江汉深无极，梁岷不可攀。山川云雾里，游子几时还。
怀古,哀伤#失意,君山怀古和曹秉生,三千年事一伤神，难问前因与后因。黄土何心理季子，青山无泪哭春申。带横绝壁天为堑，斗大孤城地有垠。我为陈思一惆怅，等閒飘泊苦吟身。
思乡,孤独#想家,至日,又见葭灰动一阳，岂堪卧病客殊方。老怀不似少年好，短景始从今日长。黄犬既难遥附信，玄龟何用苦支床。恨无羽翼高飞去，六六峰前望故乡。
思乡,愁绪#想家,其四 总,五叶花开后，山长水更深。乱云横谷口，游子谩追寻。
怀古,哀伤#流泪#失意,读贾谊传 其一,服鸟长鸣遇合难，洛阳年少兴阑珊。平生心事堪流涕，何用区区策治安。
思乡,哀伤#想家,螺川八月十八日旅思二首 其一,三千里外思家客，十八滩头上水舟。料得海塘今夜月，故园丝管一时秋。
思乡,哀伤#愁绪#想家,陆子还晋陵口母,东风上河津，万里无流澌。游子倦行役，逝将去天涯。执手出芳甸，言别更□□。白云度南山，绿草含西晖。不有感物意，眷言怀母慈。寿域日以启，游子日巳迩。母颜欢北堂，客星烂珠履。有鸟巢高林，将母违素心。翙翙空文翎，哀鸣无好音。羡兹反哺乌，孝养酬中湛。
思乡,愁绪#想家,其二,西州行路日萧条，执手伤怀不自聊。游子故乡终念返，岂能无意冶城潮。
思乡,哀伤#愁绪#想家,春日道中,贱买鱼虾换酒尝，溧阳风物似丹阳。疏林细雨开精舍，古岸惊飙迟短航。满饤盘餐逢野老，久张衾枕住他乡。搴帷远忆西溪叟，愁见春鸿有断行。
怀人,喜悦#惊讶#思念,寄刘远夫,曾陪丹陛持霜简，共谪穷荒叹晚途。江外相思前夜梦，河壖归到几封书。行藏自分青山好，勋业番惊白发疏。君在濠梁多乐事，人情观尽最知鱼。
思乡,流泪#失意#想家,忆故园,惆怅多山人复稀，杜鹃啼处泪沾衣。故园此去千馀里，春梦犹能夜夜归。
闺怨,怨恨#想家,闺怨,征客戍金微，愁闺独掩扉。尘埃生半榻，花絮落残机。褪暖蚕初卧，巢昏燕欲归。春风日向尽，衔涕作征衣。
思乡,愁绪#想家,其二,无奈乡愁只强忘，龙山唤起再思乡。故乡依旧千山外，却被龙山断杀肠。
思乡#悼亡,哀伤#想家,哭子相 其一,故园秋色广陵间，闽海悠悠自不还。纵使芜城愁易老，那能长客武夷山。
悼亡,流泪#想家,哭故鸿胪卿王公楠 其一,十年符节令，一拜鸿胪卿。拙宦元君事，辞官岂众情。吾方要坐隐，天忽忌归耕。未有延陵剑，秋风涕泪横。
思乡,愁绪#想家,秋感,霜露变群物，游子难为情。吾亲隔重泉，奈此风叶声。
咏物,哀伤#想家,雪,一时群籁寂，天地入鸿濛。万里瑶华落，寒光望欲穷。春传梅信早，夜入月明空。有客当楼坐，凄清洞壑中。
思乡,哀伤#愁绪#想家,清明旅怀,养花天气反如秋，槐火初新赋远游。卧病岂能还止酒，思乡何必定登楼。七千路外鱼书少，廿四风前燕语愁。却忆去年同上冢，一杯犹得洒松楸。
闺怨,怨恨#想家,闺怨二首 其一,妾自当年远嫁君，相随万里莫离分。那能割断东南水，化作同飞西北云。
战争,失意#想家,鸣沙洲,不见黄河春气动，却从沙碛辨阴晴。流澌著水天皆冻，大漠无风山自鸣。饮马浪寻荒烧窟，射雕贪出苦泉营。传闻烽火年来息，张轨隗嚣已尽平。
思乡,愁绪#失意#想家,次苏斋再来草元韵①十三首（清江浦除夕书怀）,清江浦上宦游人，待渡河干恰值春。今夕思乡千里远，来朝改岁一番新。依依柳絮曾垂岸，点点梅花不染尘。此去晴光行处好，漫嗟坎坷尚缠身。
思乡,愁绪#想家,深夜,思乡深夜正愁生，六扇西窗忽半明。独有天衢无梗塞，又看一月在空行。
思乡,哀伤#愁绪#想家,其二,春浦晓鸣榔，烟销江水长。佳人爱绿水，渔父咏沧浪。远雁云边下，芳荪露里香。舟行意自豁，谁说是他乡。
思乡,愁绪#想家,月下闻雁,岸帻池亭共酒杯，萧然秋气正悲哉。高城落木临风下，远塞新鸿向月来。游子荷裳堪自缉，班姬纨扇未须裁。尘心种种归无语，坐看天南斗柄回。
思乡,失意#想家,次韵冯伯田秋兴 其一,摇落故园秋，溪山处处幽。无钱频贳酒，多病倦登楼。文采陶彭泽，丹青顾虎头。谁能混流俗，浩荡一浮沤。
悼亡,愤怒#惊讶#想家,哭定西侯墓（丙申）,牙琴碎后不胜愁，絮酒新浇土一抔。冢上麒麟那入画，江前鸿雁已分俦！知君遗恨犹瞠目，似我孤忠敢掉头！来岁东风寒食节，可能重到剪青楸？
思乡,愁绪#失意#想家,其五 枪竿岭,忆昔赐第归，吾母适初度。蹉跎岁月晚，今辰乃中路。居人誇具庆，游子惭叱驭。兹山称最高，扬鞭入烟雾。矗矗多峭峰，濛濛饶杂树。崎岖共攀援，踯躅频返顾。陈情未成表，登高讵能赋！独怜山下水，远向卢沟去。
思乡,哀伤#愁绪#想家,守岁 其一,何处怀家苦，他乡守岁时。长将一夜坐，并作两年思。
思乡,哀伤#愁绪#恐惧#怨恨#想家,太平道中遇流民（己丑）,丁男负荷力已疲，弱妻稚子颜色悲。亲戚坟墓谁忍弃，嗟尔岂愿为流移。春蚕成茧谷成穗，输入豪家无孑遗。丰年凛凛不自保，凶年菜色将何如。但忧衔恨委沟壑，岂暇怀土安室庐。故乡既已不可居，他乡为客将谁依。黄鸡啄黍白酒熟，去家未久吾怀归。农桑不事得温饱，见尔令人颜忸怩。
思乡,流泪#想家,明妃,奉命和戎主，甘心朔漠来。望乡时洒泪，不上李陵台。
思乡,孤独#失意#想家,济上作,两年为客逢秋节，千里孤舟济水傍。忽见黄花倍惆怅，故园明日又重阳。
怀人,愁绪#惊讶#想家#思念,岁暮怀妹,锦瑟年华似水流，惊人青鬓判成愁。枉教别梦依芳草，多半相思对玉钩。见说天涯原有路，不应沧海竟无舟。伤心莫把瑶琴抚，手撚秋棠独倚楼。
战争#思乡,愁绪#想家,缘无定河行,昔闻无定河，远使河之涘。源自大荒来，浊浪吼千里。奔流何湍悍，颓沙性善徙。地是古战场，四顾悲曷已。其窟涨征魂，貂锦三千死。时清无战骨，水寒终北鄙。磨刀刀未莹，饮马马不喜。一望塞垣深，九月边风起。归渡会冰坚，悲哉宦游子。北首溯河源，怨此南流水。
思乡,哀伤#愁绪#想家,南康道中,夹岸人家共竹篱，剡皮屋子映涟漪。蔗田高下自村落，芋圃参差成岁时。古寺白云秋后梦，乱帆黄叶雨中诗。转因踪迹随萍梗，赢得他乡触景奇。
思乡,哀伤#愁绪#怨恨#想家,燕山闻杜鹃,晓色千峰杳未分，声声哀怨出云根。举头忽见思乡岭，何不他时别处闻。
怀人,想家#思念,有怀雄伯即次其和赵韵臣韵,秋心动瑶瑟，江上早寒多。昨见只如此，相思今若何。高天虚雁足，远道唱骊歌。无限怀人意，凉云带晓河。
思乡,哀伤#想家,清明,魂断清明雨又风，天涯作客苦飘蓬。空阶点滴愁都碎，歧路奔忙遇转穷。五处乡心同白傅，一宵春梦感苏公。杏花节里归耕未，落尽村边几树红。
思乡,愁绪#想家,渡江,风打潮舂铁瓮城，禁江犹复剪江行。片帆未可凭忠信，三桨真堪寄死生。路险孰怜游子苦，家贫渐觉此身轻。自来归计诚难料，莫怪东坡负昔盟。
思乡,愁绪#想家,时在京邸雨夜感怀,独坐幽斋夜寂寥，满阶黄叶响萧萧。三更风雨孤檠暗，万里关河一梦遥。雁信祇今沉客路，乡心况复系深宵。窗前多少增愁处，点点声声滴绿蕉。
思乡,愁绪#流泪#想家,其五,三五楼上女，徙倚当双扉。红妆妙一世，谁不揽容辉。弦歌入青云，新声亮所稀。千载为一弹，含意有馀哀。知音难再得，且复立徘徊。终日不成曲，零涕沾裳衣。三叹令人老，游子何时归。
思乡,哀伤#想家,登真定大悲阁,关山千馀里，平分南与北。临路两悠悠，客子情何极。青山地北横，白日天南落。欲缓故园思，聊凭最高阁。
思乡,孤独#想家,十七夕（宣城中绕沟皆流水至是冰咽矣）,银带边儿骏马驮，西墙倒酒剧悬河。高松入座无人对，明月当杯奈夜何。此际乡心愁不少，满城流水响无多。东房老衲怜牢落，夜夜来吹鹘打鹅。
怀人,失意#想家,得欧子建书寄答,一卧乡园僻，思君又岁寒。别来仍落魄，书到慰加餐。日月虚鸿宝，乾坤负钓竿。清江秋事好，谁与采芳兰。
怀古,孤独#失意#想家,贾谊宅,少年何事到长沙，此处翻成谪宦家。地湿楚乡秋雨后，草深甲第夕阳斜。清湘东去人空吊，盛世南迁众所嗟。我亦为君长太息，懒将书剑客天涯。
怀人,流泪#失意,夜坐书怀简仲美,弱龄志问学，屏虑息众营。道远力驽下，潦倒终无成。摛辞希往哲，谈经对诸生。谷空灵籁应，候至悲虫鸣。感物成内省，俯仰惭愧并。故人适远至，使我怀抱倾。薰风起脩竹，微雨洒疏棂。悠然领斯趣，新暑随时清。步屧颓檐下，笑谈到深更。岂徒今夕乐，庶得千古情。
思乡,哀伤#想家,李符台宅暑夜,广庭堪避暑，槐幕正当轩。凉吹梢头发，疏星叶罅翻。忽惊羁思杳，转觉市声烦。此夕行窗梦，遥应入故园。
怀人,恐惧#想家,春日述怀二首答萧翀 其一,乱馀无地托幽栖，满目风尘失故溪。身拙自怜蚕缩茧，家空偏感燕巢泥。草生北渚愁矰雁，花落东郊忆斗鸡。抱膝独成梁甫叹，故人何许重相携。
怀古,孤独#想家,钱塘怀古 其一,青丘西郭水连天，庆忌孤坟落照偏。夜夜海潮飞白马，年年江月度乌鸢。越王台榭愁荒草，吴苑笙歌泣断烟。七十二峰零乱后，只今依旧采莲船。
思乡,愁绪#想家,重九独坐玉麟堂,江上西风动所思，又将清赏负东篱。年年客路黄花酒，日日乡心白雁诗。笼月秦淮无旧曲，驰烟钟阜有新移。人生笑口真稀阔，况值官忙闵雨时。
田园,喜悦#孤独#想家,题灵台县东山村主人,处处征胡人渐稀，山村寥落暮烟微。门临莽苍经年闭，身逐嫖姚几日归。贫妻白发输残税，馀寇黄河未解围。天子如今能用武，祗应岁晚息兵机。
思乡,哀伤#想家,旅怀,岩楸落尽雁来稀，旅邸琴书锁翠微。秋色夜随明月入，乡心时伴白云飞。袁安嶂里惟耽酒，王粲楼前未拂衣。南粤楼台何处是，牡丹亭上暂忘机。
思乡,愁绪#想家,凌歊晚眺,故乡南望几时回，落日登临眼自开。倚杖独看飞鸟去，开窗忽拥大江来。伤心不见姑溪老，抱病聊寻宋武台。岁晚无人吊遗迹，壁间诗在半灰埃。
思乡,愤怒#哀伤#想家,宜昌岁暮杂感五首（选一）,杀气沉荆渚，军声动岳阳。虎争一阱食，乌啄万家疮。凄厉家家月，狞寒叶叶霜。夔门故乡水，波恶畏瞿唐。
怀人,哀伤#想家,怀沈从先,与君未倾盖，吴门费相寻。十日不能得，嗟哉谁知音。故人不我弃，题书贻空林。感此岁月异，伤兹年鬓侵。寥寥千古意，悠悠万里心。花残吴苑暮，月落枫桥阴。望君不可见，思君空自深。
悼亡,流泪#恐惧#惊讶#怨恨,哭刘公秉八韵,与君兄弟最多情，谁道中年两变更。闻病只疑吟太苦，讣传浑似梦频惊。心灰冷对寒灯烬，泪血潜随夜雨声。人远北山孤鸐侣，天荒东海哭鸥盟。青衫老我疏良会，白首怜君误此生。望断夕阳云影散，魂迷池草月华明。苍天竟负仁人寿，白石空题处士名。吊罢灵帏见孤子，不胜清怨重沾膺。
怀人,愁绪#想家,怀人,海外孤臣不赐环，梦中平地换周班。从兹蜗角生兵气，竞附龙鳞化野蛮。今日故人悲杞国，伤心乐府念家山。知公夜枕江声里，熟计铙歌入汉关。
思乡,哀伤#愁绪#想家,其二,寒食金波泪，他乡此日心。草连天际色，泉断陇头音。先冢三年别，飞埃万里侵。只凭攲枕梦，时到谢山阴。
山水,孤独#失意,游东林山,具锦峰头搷下菰，睢雄树底数荣枯。落花烟冷烧丹灶，芳草云深卖酒垆。高塔守灯留独鹤，败祠衔鼓失群乌。秋风一片榴皮迹，零落祇园壁上图。
田园,流泪#想家,闲居,谢事返丘壑，退耕理田园。兹心获遂初，稍得洒中悁。振策升崇巘，扬舲溯长川。惊湍信汨汨，清溜自涓涓。新兰艳迟日，密竹曳丛烟。东馆朝燕坐，西林暮独还。朋旧固云旷，山水聊夤缘。居諠暂云遣，习静久乃便。已幸驻灵药，复能讽瑶编。既无羡鱼志，外物非所迁。
思乡,愁绪#失意#想家,其三,喔喔鸡初鸣，骊驹己在门。临发检行囊，囊空无一钱。慈帏日倚闾，注望游子还。游子不得意，何以慰朝昏。执手一歔欷，泪落秋风前。秋风飒然至，吹尔衣裳单。踟蹰不能判，悽怆摧心肝。
思乡,愁绪#想家,题蔡得路司马北堂承欢图,孝弟皆天性，披图自有真。荆田欣爱日，萱国庆长春。燕喜诗歌鲁，乌私表欲陈。触予游子恨，风木倍思亲！
思乡,孤独#失意#想家,赠山阴陈千户病卧毗陵三首（陈故毗陵人也） 其一,问子来何处，云从剡水阴。越吟多病客，吴语故乡心。尺牍人争羡，一言余所钦。由来绝弦意，今日为知音。
思乡,愁绪#想家,其五,花枝自倚青春笑，客恨须凭浊酒迷。望断夕阳无问处，只今应照故园西。
思乡,哀伤#愁绪#想家,满城风雨近重阳,满城风雨近重阳，旅客他乡是故乡。遍插茱萸犹有恨，独看鸿雁不成行。悲秋自古诗多好，败兴从今事正长。羡杀孤高篱下菊，保持晚节傲新霜。
思乡,哀伤#愁绪#想家,张家湾,扁舟带晚色，小泊张家湾。寒光荡虚碧，缥渺冲瀜间。北风吹黄芦，惨戚游子颜。区区短篷卧，十梦尝九还。须臾桃花溪，咫尺石井山。隔枕忽惊觉，水鸟鸣关关。
怀古,哀伤#流泪#失意,绿珠楼怀古,惆怅佳人不再生，小楼千古藉留名。佩环空忆春风面，歌舞谁怜月夜情。效节应教花溅泪，怆怀无复笛传声。而今策马过金谷，废苑荒凉鸟自鸣。
怀人,孤独#想家,怀翁宏,独夜思君切，无人知此情。沧州归未得，华发别来生。孤馆木初落，高空月正明。远书多隔岁，独念没前程。
思乡,愤怒#哀伤#愁绪#流泪#想家,外舅刘先生辱诗见投次韵奉谢,招魂空自结青骊，骚客沉吟感服奇。悲愤长歌连发指，怒号万窍得风噫。丈人且漫言乌好，游子还应怆竹枝。语到山阳便流涕，不须三弄托桓伊。
思乡,愁绪#想家,秋日怀吾子行,秋高天阔雁南翔，游子愀然思故乡。重阳正当风雨近，三径故应松菊荒。酒酣耳热狂无益，江空目短愁何长。青山在望有晴日，我欲振衣千仞冈。
送别,哀伤#想家,残秋送友,早为千里别，况复是秋残。木叶怨先老，江云愁暮寒。交情如水淡，离酒泛杯宽。料想还家后，休吟行路难。
思乡,愁绪#想家,湖上菡萏盛开游人如织抵暮皆入郭余独往坐堤畔命小奚拨阮为吴歌,仲秋出湖阴，众芳亦未歇。袅袅垂杨疏，翳翳浮萍合。红蕖递芳馥，绿蒲可揽结。游子饰金羁，美人竞罗袜。笙歌夹岸起，箫鼓临流发。日入息群嚣，长谣待新月。
思乡,孤独#想家,同安道中见红叶，时冬深矣，有怀今度,望望苍山登复登，梅村桕坞一层层。如春天气忘归客，忽乱乡心到孝陵。
思乡,恐惧#想家,寒夜寄秦给事顺甫,岁华冉冉频弹铗，秋色冥冥独倚阑。倦客吟成山月堕，征鸿过尽海天寒。燕关寄迹还东下，烽戍惊心几北看。闻道故园青琐客，忧时双鬓坐凋残。
怀人,哀伤#思念,元夜怀午园,烧残香篆夜何其，帘月凄清浊酒卮。灯火旧游初别后，笙歌旅宿独眠时。锁门池馆应通客，绕屋莺花可付谁。凭寄北山猿与鹤，相思更不用文移。
思乡,愁绪#想家,其二,江东游子问归期，之子何心去鲁迟。临汝雪晴宵剪烛，武陵花落昼哦诗。百年士论归名节，十载交情倚梦思。明日重来寻旧约，春风携酒看灵芝。
战争,失意#想家,书感再次幼春韵六首 其一,迢迢赤县在天涯，祸结兵连事可嗟。易水无人收战骨，蓟门到处建军牙。关开幽谷迎仙仗，冰合河源滞使槎。惆怅瀛台西苑里，胡儿碧眼坐吹笳。
思乡,愁绪#想家,潞河客怀,不因王事为谁留，陆困轮蹄水困舟。亲旧杂萦游子梦，雨风并作旅人愁。才疏多怕逢青眼，体健遥知慰白头。一职未容轻簿尉，可堪王粲又登楼。
思乡,想家#思念,梅花落,早见梅花落，江南春未迟。如何上苑叶，不似故园枝。影怯临妆夜，香怜逐吹时。无人问消息，独自寄相思。
思乡,哀伤#流泪#怨恨#想家,李老峪闻杜鹃呈应奉冯昂霄,三月十九日，客行桑乾坂。杜鹃啼一声，清泪悽以潸。故园渺何处，万里隔云巘。燕子三见归，我车犹未返。杜鹃尔何来，吊我万里远。同行二三子，相顾一笑莞。问我此何鸟，怪我苦悲惋。掉头不复言，日落千山晚。
思乡,哀伤#愁绪#想家,有感,岁暮他乡感寂寥，况闻壮士志冰销。承平易说输肝胆，世乱谁堪任斗刁。叔季民风关气数，偷安兵卒转骄嚣。吾曹空抱忧时意，万斛愁丝绕寄寮。
思乡,想家#思念,挽邹都御史,丹梯早蹑到云端，粉署三回陟地官。东长行台边镇肃，南持宪节海波寒。鬓因勤事年来白，心为输忠老去丹。莫道淮南悲逝水，丰碑行见故乡刊。
怀人,想家#思念,冬景 聊寄一枝春,故知花可惜，聊以赠相思。与子别多日，先春有一枝。荒凉逢雁过，辛苦折琼贻。北客遥簪雪，东风早驿诗。吾衰如雪白，到日是年时。若待青青子，寻芳计已迟。
思乡,哀伤#愁绪#想家,除夕全州少司徒梅轩蒋公邀集少傅敬所公之兄也致政宫傅张公泾川在座有诗次韵二首 其一,除日他乡倍忆家，聚星高会转宜誇。能堪黄阁留宾席，正赖清尊遣岁华。青蕙色淩阶下雪，玉梅香破腊前花。烟霜旅棹催晨发，已报春风动水涯。
思乡,愁绪#想家,次韵君仪风物可爱之什,二月风光着意看，莫思旅食久艰难。林间莺喜绵蛮语，水畔花愁料峭寒。游子牵衣拦道饮，美人携瑟上楼弹。少陵野老谁能继，君有新诗合筑坛。
田园,哀伤#想家,韧叟顽山以壬子仲秋偕渊静游长堤山望秋澜行宫和壁间黄叶村人原韵见示同作,萧萧黄叶下，故国剩离宫。古木樵人径，斜阳牧笛风。纵横秋潦浊，莽苍乱山童。往事空回首，含悲问朔鸿。
思乡,愁绪#想家,白杨河看月,白杨河上看明月，昔人曾见今人别。茅屋数家河上村，化作三山白银阙。波平风静棹歌来，万顷冲融镜面开。今夜江南忆游子，空瞻云汉上昭回。茫茫万里燕齐路，北斗从横泰阶曙。黄河东逝月西流，明日南风过洪去。
悼亡,哀伤#想家,哭迭漳州,九原何茫茫，哭声回彼苍。含悲复含喜，身死名不死。夷哉清漳途，可驾睢阳轨。永激后来人，千秋作臣纪。
思乡,愁绪#想家,喜闻绳武元亮有归期,行云无定姿，况复出岫心。因风著孤屿，怅望故山岑。游子在天末，胡为成滞淫。巽坎浩难期，关河阻且深。向来一纸书，何啻万黄金。未射汉庭策，不妨梁甫吟。孤花春欲尽，里许要同斟。
思乡,愁绪#失意#想家,寄沧洲狂客,三年憔悴得君怜，君上青云益惘然。客里思乡何日到，天涯见月几回圆。未期岁晚同携手，预恐新正对别筵。贫贱独惭无可赠，临岐空忆绕朝鞭。
怀人,失意#想家,寄张郎中,常愧无才动有权，十年乡里但留连。养成答飒人应笑，学得支离自谓贤。三馆旧游层汉上，一麾今守乱峰前。幸逢别驾如张轨，免对苏章说二天。
山水,喜悦#想家,游安乐寺陈妙音载酒,绕郭寻春未见花，不知春在梵王家。林间新翠张裙幄，席上残红当脸霞。兴逸持杯睨云汉，饮酣挥翰走龙蛇。主人不是陈惊座，投辖归时日已斜。
思乡,愁绪#想家,清明寓火州次易念堂大令韵,雪泥鸿爪共天涯，为遣离愁酒量加。佳节清明逢客路，故园儿女卜灯花。囊中诗满收风景，镜里颜凋感岁华。济世诸君终有策，治安应胜贾长沙。
思乡,愁绪#想家,其十一,游子方迢递，归期未敢论。天清风捲幔，楼静月侵门。渐惜容颜老，何须花烬繁。更深不假烛，伏枕泪双痕。
思乡,愁绪#想家,永州道中,南岳南来五岭连，黄茅望断瘴云边。未知游子归何日，又见梅花送一年。行路雨晴多负笠，居人冬晚不衣绵。异蛇见说无人捕，官政于今可胜前。
思乡,愁绪#想家,陪粹翁举酒于君子亭（须溪本叠亭字）下海棠方开,世故驱人殊未央，聊从地主借绳床。春风浩浩吹游子，暮雨霏霏湿海棠。去国衣冠无态度，隔帘花叶有辉光。使君礼数能宽否，酒味撩人我欲狂。
战争,孤独#恐惧#怨恨#失意,去雁,无数春鸿向北征，相呼相唤恐违程。来时流落悲俦侣，归路仓皇顾弟兄。晓度戍楼声渐杳，夜移渔浦梦犹惊。十年离别关山远，月黑云寒何处鸣。
送别,想家#思念,祁四再赴江南别诗,万里来又去，三湘东复西。别多人换鬓，行远马穿蹄。山驿秋云冷，江帆暮雨低。怜君不解说，相忆在书题。
思乡,愁绪#想家,其八,浮云何冉冉，亦在南山阿。千里远徘徊，游子苦无家。昔我同门友，策马驱高车。两宫属眄睐，冠带日逶迤。致身及盛时，结附一何多。极宴累长夜，重闱发弦歌。白露忽以零，迫此蕙兰花。芳草随飙尘，谁能顾女萝。
思乡,哀伤#想家,离家,离家已五日，不尽故乡愁。驿树一行直，空山两岸秋。暮云依鸟没，寒角咽江流。独立一相望，苍茫何所求。
思乡,哀伤#愁绪#想家,闻梁景达讣音哭之以诗,少年同事业，中岁各相悬。为国心偏远，营家子独先。一天分楚粤，千里断风烟。老病他乡恨，因君泪雨涟。
思乡,惊讶#想家,挽太仆沈少卿（宝）,宦路怜腾踏，都来十四年。有亲惊白发，无子负青毡。客梦成蕉鹿，乡心逐纸鸢。淮阴旧游处，门巷总依然。
悼亡,孤独#失意,哭林杰,才高未及贾生年，何事孤魂逐逝川。萤聚帐中人已去，鹤离台上月空圆。
思乡,喜悦#想家,刘太学兄弟自闽来访答和二首 其一,上客皆金友，名家自玉人。登龙难并拟，命驾喜相亲。设类穆生醴，交逾公瑾醇。乡心且莫切，作伴待青春。
思乡,愁绪#想家,其一百七,濯锦江边杨柳条，浣纱儿女诧裙腰。子规啼罢春花落，游子青骖万里桥。
思乡,愁绪#想家,其二,又向东风感岁华，长堤垂柳正啼鸦。故乡泉饮胡儿马，异国花开估客槎。七曜已颁新凤历，十年谁吊旧虫沙。伤心蹈海多奇士，不及宫人死有斜。
怀人,孤独#怨恨#想家,和王正之寄远二首 其一,人生会合少知音，一榻高悬肯重寻。后日相逢应老大，何时一笑共登临。三年京国尘埃梦，千里故人离别心。想见诗来愁擘纸，倚栏清快北风襟。
思乡,愁绪#想家,其二,红尘日夜深，游子思无已。倦鸟有时还，桑弧有时弛。我有山中庐，槿篱夹绿水。修竹倚大椿，重重互幡纚。发条播芳蕤，清阴亦何美。依恋会有因，庶往恭桑梓。殷勤寸草心，区区方在此。
思乡,愁绪#想家,禽名诗,游子归心切，提壶看落红。告天天不语，愁杀白头翁。
怀古,愤怒#哀伤,渡易水怀古,黯黯日欲暮，萧萧风正寒。策马渡此水，荒荒路行难。虎狼肆其虐，发怒上指冠。吾志纵不遂，吾事则已完。剑术亦小技，负义非所安。悠悠论成败，千载空波澜。
战争,哀伤#孤独#想家,其二,烽火关山驻翠华，月明宫树有啼鸦。海神连弩邀秦辇，天女支机落汉槎。环卫千牛归素仗，窥边万马蹴黄沙。行人莫问前朝事，秋草离离御路斜。
思乡,流泪#想家,其二,寒食家家祭埽忙，不禁客泪欲沾裳。故园邱陇千山隔，不得随亲奠一觞。
怀人,孤独#想家,萧闲堂读书用樊榭城西读书杂兴韵寄示立斋二弟 其一,解嘲谁计腹便便，自爱巾瓶结净缘。入世无心同叔宝，故人耽读有盈川。烛奴寂寂东西屋，月子湾湾上下弦。憔悴天涯乌帽客，晚芦寒荻北来船。
思乡,愁绪#想家,清明辇下怀金陵,春阴天气草如烟，时有飞花舞道边。院落日长人寂寂，池塘风慢鸟翩翩。故园回首三千里，新火伤心六七年。青盖皂衫无复禁，可能乘兴酒家眠。
闺怨,愁绪#想家,醉公子 其一 闺情，集唐诗,独坐裁新锦。天寒剪刀冷。方觉泪难裁。丹心一寸灰。晓卧半床月。月落子规歇。归在落花前。春风正可怜。
思乡,愁绪#想家,桐君山,桐君丹室在，天下几人閒。碧濑长归海，清风独满山。花开游子路，云泊野僧关。叹息钟声内，仙禽自去还。
思乡,流泪#失意#想家,寿王君明,去年中秋月色高，吴山痛饮推文豪。今年依旧故乡月，纷纷青紫誇儿曹。世间儿曹何足数，芙蓉仙人在江浦。握荃怀瑾遗世纷，黄卷日与圣贤伍。曾攀月桂臼边枝，素娥夜半睡不知。觉来薄怒赪自持，与仙重约三秋期。一朝功成九霄去，小黠肯顾偷桃儿。城东白发龙钟叟，瓣香来祝仙人寿。长生辟谷未要学，千载与君期不朽。
思乡,哀伤#孤独#失意#想家,夜宿宝石精舍,出郭随稚子，薄暮投山扉。叶落故园树，危柯风更悲。劳生各已息，不知夜何其。上人池阁中，灯火深相依。盈樽岂无酒，多病久不持。啖我园中果，饱我以豆糜。出户见明月，踏月褰裳衣。悠悠故意长，落落新知稀。冉冉岁云暮，百尔慎所归。
思乡,愁绪#想家,灵鹫道中（原按：此诗二首，其一见五言律。）,霜林落衰草，游子叹道途。岂不念急景，冉冉尘务俱。闲写僧寺幽，髣髴摩诘图。风前鸿雁来，日下鸧鸹呼。
战争,哀伤#想家,其八,戚戚去故里，辛苦从军行。黄沙翳白骨，麟阁垂功名。西北秋风至，日暮愁云生。火烧白草冈，水断黄河声。天寒马屯缩，仰天为悲鸣。男儿贵死难，义重鸿毛轻。南登雕阴坂，北望骠骑营。驻马千丈坡，射雕万里程。
战争,哀伤#失意#想家,远怀诗,织锦经营短，从军道路长。怀人伤晚岁，思伯怨朝阳。地隔新烽火，天低古战场。閒房收镜冷，渫井堕钗凉。有字排鸿雁，无书致鲤鲂。寒风催捣素，落月射流黄。苍水稽秦使，青陵谢宋王。城南秋草断，陇首暮云翔。绝塞依玄菟，空村徙白狼。深闺徒有梦，只解渡江湘。
战争,恐惧#惊讶#失意#想家,夜宿郑州,昔骑官马来管城，关夫走报将军迎。牛车今夜民家宿，落莫何曾问姓名。姓名碌碌何足问，要知蛮貊行忠信。橐底宁须陆贾金，腰间不必苏秦印。我惭二子人所荣，谁于宠辱能不惊。万里得归贫亦足，只消妻子事蚕耕。
战争,哀伤#惊讶#想家,七哀诗,问客何方来，四月发回中。繁霜陨百草，树木如寒冬。客行一何遥，客颜一何憔。举目望关山，关山郁萧条。少壮尽乘边，崖谷何寥寥。战马不解鞍，弓矢常在腰。硕鼠走空仓，城上狐狸跳。咄咄勿复陈，更问北来人。六月天雨霜，哀哉生不辰。
思乡,哀伤#愁绪#流泪#失意#想家,题秋塘鹡鸰图,秋风淅沥秋塘净，菰米沈波荷折柄。翻藻鱼跳水气腥，采菱人散歌声定。莲茎袅袅缀枯房，上有雍渠立晚凉。翠盖裂残浑改色，红衣落尽尚馀香。图中颇得周诗义，未论工拙先观意。不写和鸣写急难，人间谁独无兄弟。嗟我龙钟命弗齐，今年同气委黄泥。白头徒重鸰原感，展卷他乡忍泪题。
思乡,哀伤#愁绪#孤独#想家,朱在明过访作,廿载重逢各鬓皤，追驩宁问夜如何。华阳社逐浮云散，瀫水船将片月过。竹径谈棋双鹤下，萝轩明烛乱蛩多。那辞醉作他乡客，百斛兰陵任啸歌。
思乡,哀伤#愁绪#想家,和祈主事春日韵,怪得阳春有脚忙，小园桃李已争芳。人生风月惟真性，谁遇莺花不倒觞。休把功名嗟老鬓，且供人事笑他乡。我知塞上翁心事，得失无关心自凉。
闺怨,恐惧#失意,春闺杂咏① 梅,寻春不遇欲空归，竹外横斜拾一枝。且喜东君有消息，隔香应不怕疏篱。
思乡,哀伤#愁绪#流泪#想家,深秋,深秋白露垂，凉风砭余肌。布袍缝旋绽，游子待授衣。侧闻茅檐下，夜窗理残机。痴梦归乡郡，单身投柴扉。饥寒呼父母，涕洟如婴儿。悲声惊梦觉，依稀有乌啼。
思乡,流泪#想家,蒲亭续咏二首 其一 望夫山,风雨苔莓尽日闲，苍藤白石舞烟鬟。独留明月空相照，不见浮云去复还。无主野花春色老，窥人苦竹泪痕斑。故园昨夜还家梦，小妇应占山上山。
思乡,愁绪#恐惧#想家,游子三首 其一,游子将远游，仓皇戒行李。庭帏一寸心，已逐轮蹄起。出门未跬步，亲心径千里。道路有时尽，梦想无时已。
思乡,哀伤#愁绪#想家,秋夜忆家,一夕秋风至，天空雁忽来。露漙阶下草，月落掌中杯。故国书难到，他乡客未回。坐怜砧杵急，寒柝又相催。
思乡#咏物,想家,咏菊,九月花发故园违，旅舍相看尚未稀。抗节合同高士洁，餐英不见道人肥。时平共拟抛金甲，岁晏谁将遣白衣。万物早凋惟汝见，只应沉醉对柴扉。
思乡,愁绪#想家,思亲堂,乌鸟啼北林，白云度东岭。慨慷游子怀，感物清夜永。双亲七十馀，黄发飒盈顶。一从走东西，三年暌定省。纤纤寸草心，遥遥万里迥。宦游岂不嘉，衷情安可屏。陟屺复陟岵，跂足且延颈。眄睐目生花，泪下急如绠。高堂扁思亲，著此情耿耿。何时奉周旋，允言遂深幸。
悼亡,恐惧#惊讶,哭季岳黄金华,旅邸魂惊月在床，昨宵梦里见黄香。废城衰柳空残雪，哭断斜阳过大梁。
思乡,哀伤#孤独#想家,感遇,孤鸟失其林，日暮鸣且飞。风枝栖未定，摇摇将安归。中洲有芳草，惨澹少光辉。舟楫荡流波，根株苦无依。悲此远征人，三代故乡违。万里长涂间，安知身是非。东海有钓纶，西山可采薇。悠悠迷方子，谁能识其几。
思乡,哀伤#孤独#流泪#失意#想家,舍弟客钱塘索家书写此示之,故园书信久荒凉，愁对西风见雁行。身在京华依魏阙，梦随潮信到钱塘。乍添老态经忧患，渐入中年易感伤。閒看白云惆怅久，不知清泪已沾裳。
怀古,哀伤#怨恨#失意,谒三闾祠二首 其一,几家茅屋楚江皋，遗庙丹青俯碧涛。惆怅独醒人已远，空馀哀怨寄离骚。
闺怨,愁绪#想家,春怨,春朝物候妍，愁妇镜台前。风吹数蝶乱，露洗百花鲜。试出褰罗幌，还来著锦筵。曲中愁夜夜，楼上别年年。不及随萧史，高飞向紫烟。
田园,哀伤#愁绪,建中癸亥岁奉天除夜宿武当山北茅平村,岁除日又暮，山险路仍新。驱传迷深谷，瞻星记北辰。古亭聊假寐，中夜忽逢人。相问皆呜咽，伤心不待春。
思乡,愁绪#流泪#想家#思念,其五,犹记君别时，携手河梁侧。白马系朱英，綵辔连金轭。征夫念长途，游子恋故宅。迟迟不能行，泪下沾衣赤。
思乡,哀伤#愁绪#想家,浣溪纱 初度日，和夔笙,帘角飘灯雨未休。料量多半酒中愁。迟年五十欲平头。海色拗晴来汐社，楼高何处见吾州。他乡能老况温柔。
思乡,哀伤#愁绪#想家,秋日书怀之ㄧ,西风萧瑟恼人天，独客他乡更悄然。松菊已荒三径外，沧桑顿变廿年前。漫云归里如元亮，且自登楼效仲宣。珍重秋鸿传数字，平安为寄美江边。
思乡,愁绪#孤独#失意#想家,赠友人归九江,冷月晴窗客下帷，孟轲贤母乐羊机。当年独解观兴废，惆怅堂前游子归。
战争,恐惧#惊讶#想家,大将军西伐诗,万里绝尘埃，将军天上来。声名惊外域，节钺授中台。司阃三军命，分符七校才。熊旗收敕勒，猿臂射轮台。日暗刀如雪，沙空鼓似雷。巡山宵击斗，度陇昼衔枚。战急前军集，行迟后命催。霜高兵气肃，风落阵云开。紫塞秦城远，黄河汉使回。西征看略马，定为取龙媒。
思乡,哀伤#失意#想家,闻客生昆仲入粤，予子法祖随焉。鉴在、蕴修、坤丞应相携同去，予独留滞闽乡，诗以写怀 其一,乱去交亲少昔欢，天涯羁旅足盘桓。故乡竹马存三子，海内求羊有二难。绝岭驾风秋雁远，空山叫月夜猿单。南雄路断音书隔，惆怅梅花不忍看！
思乡,愁绪#想家,其二十一,白云山上白云飞，腾达年来与愿违。鹤发慈亲应记忆，岭南游子几时归。
思乡,愁绪#想家,其三,莽莽寒山匝四围，眼穿望不到庭闱。絮飘江浦无人管，草绿湖南有梦归。乡思怕听残漏转，逸情欲逐乱云飞。敬从九烈神君诉，游子于今要换衣。
思乡,想家#思念,其二,故乡群盗阻，不见一人来。免死依君禄，全生抵酒杯。衰年聊尔耳，吾道已焉哉。未遂鹿门去，相思日几回。
思乡,哀伤#愁绪#想家,丙戌仲春感赋,迎养欣儿志，他乡岁月赊。老年常感旧，春梦不离家。归思三江水，诗情五岭花。两孙宜努力，珍重在年华。
思乡,哀伤#想家,春怀,棠梨未落柳丝长，料望幽人作断肠。已自不堪田父饮，更能重入少年场。山连莽莽荒陂白，门掩萧萧野日黄。想得故园疏雨外，樽前催拍杜韦娘。
田园,哀伤#孤独,西村劳农,川云散尽十分晴，缭出溪头信意行。片片飞花随步远，离离芳草上墙生。村深日暖单衣爽，路转沙平两履轻。膰肉芬香坊酒酽，因来聊得饷春耕。
思乡#山水,愁绪#恐惧#惊讶#想家,游灵石山寺,西湖富清丽，城府尘事并。我独数能来，不负双眼明。骚骚残絮罢，飐飐新荷成。岁华日夜好，游子能无情。午阴酿初暑，稍喜巾袂轻。小风吹鬓毛，将我入松声。崖寺金碧暗，石泉肝胆清。寿藟万蛟舞，灵峰双髻撑。仙人昔来游，笔墨上朱甍。举臂寻丈高，聊得儿童惊。老矣谢狡狯，题诗记吾曾。
思乡,愁绪#想家#思念,浣溪沙 杨花（见《昭代词选》）,昨夜东风透露台。无端柳絮遍苍苔。一春心事又成灰。无力自随流水去，有情还伴落花来。天涯游子几时回。
思乡,哀伤#愁绪#想家,其二,识尔趋庭际，芳年玉树高。谦和自天性，文雅出时髦。旧好过从断，深情梦寐劳。他乡新冢在，松柏晚萧骚。
思乡#怀人,愁绪#想家#思念,过姑熟怀陈行之教授,经过姑熟多佳趣，卜筑黄花老亦佳。白发故人田负郭，青骢游子客为家。郡斋檐雨閒棋子，官路山风过楝花。自笑欲归归未得，裁诗相忆墨翻鸦。
怀人#田园,想家,怀后村作,无端对酒忽愁生，酒欲浇愁愁未平。老我阨穷如子美，故人忧病似丘明。常时交讯无虚日，每日迂谈尽五更。手简近来儿代作，得公手简若为情。
思乡,愁绪#想家,青山白云图,游子殊方清梦远，慈亲瘗玉白云深。它年陇上松千尺，高节应同孝感心。
思乡,哀伤#愁绪#想家,题终慕堂 其一,旧隐金鳌下，榕蕉间橘林。他乡频引睇，先垄镇萦心。世泽溪流远，哀情海水深。楹间悬钜榜，一顾一沾襟。
思乡,愁绪#想家,岁杪黄眉房招集寺寓观剧时予将同黄子之海陵,六代荒烟翳夕阳，为听笳鼓转思乡。夜寒如坐黄沙月，烛暖能销碧瓦霜。良友晓来犹对酒，榜人门外早催装。云浮天地同羁泊，又逐江头雁几行。
咏物,喜悦#惊讶,题竹,削玉森森幽思清，院家高兴尚分明。捲帘阴薄漏山色，欹枕韵寒宜雨声。斜对酒缸偏觉好，静笼棋局最多情。却惊九陌轮蹄外，独有溪烟数十茎。
怀人,愁绪#怨恨,春早寄华下同人①,正是花时节，思君寝复兴。市沽终不醉，春梦亦无凭。岳面悬青雨，河心走浊冰。东门一条路，离恨镇相仍。
思乡,哀伤#愁绪#想家,燕歌行 其一,忆年十五发初长，为君许嫁登君堂。蘼芜薜荔裁衣裳，步移珊珊响明珰。扬蛾宛转入兰房，一心持赠无相忘。百年比翼两鸳鸯，谁知底事固难量。良人行役去他乡，含情不敢诉衷肠。送君出门独徬徨，春花一别又秋霜。去时君道出衡阳，昨得音书又朔方。君行飘梗何能常，年年妾自守空床。愿为双燕向君翔，衔坭巢君屋上梁。
思乡,愁绪#想家,晚济龙门渡因访高慢士,向夕龙门渡，风潮半落霞。暂停游子棹，得访故人家。浦口鱼罾近，津头酒幔斜。踟蹰那忍去，乘月涉江沙。
闺怨,怨恨#想家,仿昭代诸家体三十八首 二十四 朱九江曰藩 其二十四 闺怨,章台垂柳叶凋秋，孤怨孤栖荡妇楼。六朝香粉丁都护，万里戎韬霍小侯。明月机中双纽缕，黄云城上千金钩。此生不拟长相忆，犹梦落花逐上流。
思乡,失意#想家,九日许当世以诗见率登高,霜云明净海山隈，一岁登临始此回。堂上寿觞淋浪满，栏边佳菊似疑开。故乡情味人人好，今日荣恩节节来。正是秋风洗烦暑，力将衰飒上高台。
思乡,哀伤#孤独#想家#思念,思家,京华薄宦已沾巾，寥落三年济水滨。冷雨青灯吟客梦，东风蓬鬓异乡人。云涛渺渺沧江暮，榆柳依依旅邸春。朋旧别来多野兴，故园应已赏芳辰。
思乡,愁绪#失意#想家,慰于子冲内艰用可大韵,闾门此日欲何依，岩桂庭萱事事非。千里空悬游子梦，一寒谁念故人衣。春风四壁馀长铗，夜雨空堂有断机。莫向乾坤悲落魄，三斋年少似君稀。
思乡,哀伤#愁绪#孤独#想家,闻鸡,落落复如此，漫漫夜复长。一鸡惊客梦，十载滞他乡。齐井三更月，秦关万里霜。不知谁待旦，愁老入清狂。
思乡,愁绪#想家,将至佛山念二贤怀冼少汾,吾念九曲好，似我九回肠。怀人隔九曲，念之非他乡。有时正远念，神游遍八荒。中思如中天，美人在中央。嗟哉乎美人，美人安可忘。
山水,流泪#失意,游山,世味日可厌，兹游那得忘。稻田疏宿雨，木叶犯新霜。潦倒交游在，追随气味长。僧窗有静供，茗碗侑炉香。
思乡,哀伤#想家,余自去冬闰十一月遣人还泰和迎候舍弟子彦与家人偕来今经九十馀日矣未知果来否偶灯下独酌有怀怆然援笔题此俟余弟至而共读之时正月二十七日夜也,南北相望路七千，南风只有卖盐船。故乡消息何时发，纵得书来是半年。
思乡,愁绪#想家,再觐回宿龙潭驿,谁向归舟唱一声，玉兰花尽牡丹荣。似怜游子春三月，才换江南第一程。
悼亡,哀伤#恐惧#惊讶#失意,哭少铉谭兵宪,左江绣斧出师时，霜落遥闻失故知。却忆丛兰成独恨，还惊宿草动深悲。声灵异域犹能到，杖履名山不可期。泪洒椒浆聊一奠，断肠空复四愁诗。
思乡,哀伤#愁绪#想家,次韵汪慎斋见遗,慰籍无官身始轻，尘缘婴我事还生。白云丹壑鸥沙梦，骇鹤惊猿凤诏声。霄汉旧游空窃禄，林丘甘遁已忘名。谁关风雨他乡念，况复南征旅雁鸣。
思乡#悼亡,愁绪#想家,哭刘申叔（二首选一）,锦江帆布送君归，碧柳章台访少微。瘦马高车游子倦，寒天修竹美人稀。葳蕤玉树埋黄土，零落金篇散紫薇。此去重泉逢故友，无言相对作嘘唏。
思乡,哀伤#愁绪#孤独#想家,长至,长至长留樊水滨，三阳又见琯灰新。登台谁似书云客，旧馆曾携添线人。道远屡违江下信，律穷终度斗边春。他乡风物年年改，欲折梅花泪满巾。
思乡,愁绪#想家,初至封丘作,可怜薄暮宦游子，独卧虚斋思无已。去家百里不得归，到官数日秋风起。
怀古,想家#思念,题苏武牧羊图,十九年中仗节旄，祁连山下梦劳劳。一行书寄边鸿远，万里心悬汉月高。沙碛尘随归日骑，河梁泪洒别时袍。画中偶识麒麟像，忍见秋霜点鬓毛。
思乡,愁绪#怨恨#想家,其十七,孟冬风已厉，揽衣有馀叹。独宿知夜长，远客知天寒。河汉直双阙，皎若素与纨。黄鹄从西南，孤飞正漫漫。一鸣缓中带，再鸣沾玉颜。游子不可听，令君中道还。所以生别离，慷慨亮为难。
思乡,孤独#想家,其三,昨夜分明梦到家，飘飖依旧客天涯。故园门掩东风老，无限杜鹃啼落花。
思乡,哀伤#愁绪#孤独#想家,嘲杜鹃 其一,去国千年万事非，蜀山回首梦依稀。自家惯作他乡客，犹自朝朝劝客归。
思乡,哀伤#想家,春日途中作,干禄趋名者，迢迢别故林。春风短亭路，芳草异乡心。雨过江山出，莺啼村落深。未知将雅道，何处谢知音。
思乡,愁绪#想家,题张士厚四时仕女四首 其一,绣帘压地花阴阴，凤钗绾髻双黄金。飞丝千尺不堕地，绝似江南游子心。宝奁百刻烟如缕，暗掷金钱卜神女。樱桃子熟人未归，蔍葱花开泪如雨。
战争,孤独#恐惧#惊讶#想家,击剑篇（馆课）,古剑寒锋青槭槭，昔年得之丰城客。阴阳为炭天地炉，谁锻钝钩金跳踯。琉璃匣里莲花色，明月环端秋水碧。自是荆轲一片心，佩将燕市频磨拭。传闻西陲烽火惊，龙泉夜吼如有神。拔剑起舞抉星辰，旋风烁电光燐?。决尽胡云一万里，血溅胡天净虏尘。
思乡,哀伤#想家,江岭杂诗自豫章上虔南十首 其一,南上千盘路，东风半月程。浮云邬子驿，残日灌婴城。江色连吴楚，溪阴变晦明。兵戈漫回首，总是故园情。
思乡,哀伤#愁绪#想家,其三,农人苦无田，未尽芟柞力。我独胡为者，有田耕不得。白日易驰西，红尘欲行北。强饰游子颜，仰慰两亲色。每闻布谷鸣，欹枕常恻恻。抱此一寸心，恨无千里翼。披图顾柳阴，连塍绿如织。搔首几踟蹰，还君三太息。
思乡,失意#想家,其三十一,归来魂些元蜂塞，若有人兮白马河。半笑半啼分咫尺，八寒八热一蹉跎。从无猎者嫌猩骂，除是周南伏鼠魔。摘出心肝人不买，摇槌徒唱望乡歌。
思乡,流泪#想家#思念,对月书感 其一,明月出沧海，我家沧海东。独怜今夜见，犹与故乡同。丧乱山河改，流亡邑里空。相思祗垂泪，顾影愧归鸿。
思乡,愁绪#想家,又借韵自赋一首用呈诸公,才到炎方便忆还，空歌游子剑前颜。穷秋阳鸟遵遥渚，短景浮云出故山。开被放衙星未没，推窗观海日将攀。诸公总是蓝田璧，不弃他山老石顽。
思乡#田园,想家,往东村,不为省秋稼，何尝欲出门。斜阳留一岫，疏雨隔前村。枣尚垂荒陇，桃应落故园。及时争刈获，野老领儿孙。
思乡,孤独#想家,漫兴,不干荣禄息危机，茅屋三间老布衣。多少长安骑马客，故乡深院锁重扉。
闺怨,流泪#失意#想家,七夕闺意戏范济美三首 其一,衡阳新雁几时归，惆怅佳人万事非。蓬首西风还拜月，夜凉赢得露沾衣。
怀古,流泪#想家,竹西怀古,淮南昔繁丽，富庶天下称。管弦十万户，夜夜闻喧腾。不徒竹西寺，歌吹相豪矜。一朝烽火急，廛市为沟塍。风月无欢场，睥睨皆射堋。荒荒野月白，照地如寒冰。自从画江守，岁岁输金缯。萧条闾井间，水旱又频仍。我来经故里，日暮此一登。隋唐倏己往，遗迹几废兴。江山极苍莽，望之涕沾膺。
思乡,愁绪#恐惧#想家,其二,江皋迢递风景莫，游子仓皇怅无遇。壮心激烈期轩昂，人困日长囚筦库。久坐应教靖节嗤，拚归又怯长安路。何当著脚簿书丛，刀笔犹能削奸蠹。
思乡,哀伤#孤独#想家,其三,故园梅蕊依时发，异县归人见却悲。花自别来难独立，人今老去复何之。未能荷锸除丛棘，且可随方著短篱。等待薰风暄暖后，枝间看取实离离。
思乡,愁绪#想家,古意,百年苦瞬息，人事复乖违。园中桃与李，安能久芳菲。天风扫枯叶，北雁忽南归。嗟我行役人，年年戍金微。觱栗自西来，游子未授衣。严霜堕关塞，明月照孤帏。两地共摇落，两情共歔欷。
思乡#山水,愁绪#想家,登塞上台，和幼海周山人韵,曾嗟雁唳越王台，何处分飞又北来！游子几时归故里，年年秋影落空杯。
思乡,愁绪#想家,经七里龙,长溪若银汉，界此千万山。曲折非禹凿，自成天地间。飞奔入沧海，东流杳无还。怒势逐滩转，一程凡几湾。石角尽齿齿，水声复潺潺。舟行毛发竦，易伤游子颜。客途孰云乐，视此知险艰。
思乡,愁绪#想家,寄区敬亭,乾坤何处是吾庐，游子天涯苦索居。义济桥头归梦里，武陵溪口客思馀。黄花香满抛篱落，白露寒侵倚壁疏。牛耳登坛怜旧社，昔年双鬓近何如。
思乡,哀伤#愁绪#想家,写怀,捧檄三时经万里，随身一剑与孤琴。沧溟笔墨鱼龙气，汗漫行藏鸿鹄心。日没云流天地断，山穷水弱岁时深。自今老去应无恨，阅尽他乡耐苦吟。
怀人,失意#思念,新春感怀呈钟惠涂辙,白日如流去，青云未有期。无愁全仗酒，多病半因诗。落魄堪谁问，栖迟只自知。故人难握手，时复一相思。
思乡,愁绪#想家,访梁孝廉,金鸡下紫宸。寒谷暗生春。白发悲游子，丹风度逐臣。曝背思明主，过庭傍老亲。图书四壁在，知尔未全贫。
思乡,愁绪#孤独#恐惧#惊讶#想家,海船口夜泊,灏渺东风折柳条，涛声天半别魂销。苍茫野色迷津岸，明灭鱼灯趁晚潮。半枕易惊三峡梦，孤舟谁念一身遥？思乡滴尽千行泪，愁听哀猿倍寂寥。
思乡,哀伤#想家#思念,九日登署楼看雨,高楼岌嶪耸云端，独倚危栏眼界宽。四面峰峦相拥抱，连朝诗酒寄悲欢。关山雁杳书难寄，客邸衾孤梦亦寒。烟雨迷离休纵目，故乡何处路漫漫。
思乡,喜悦#想家,九日与敬处士左学士同赋采菊上东山便为首句,采菊上东山，山高路非远。江湖乍辽夐，城郭亦在眼。昼日市井喧，闰年禾稼晚。开尊会佳客，长啸临绝巘。戏鹤唳且闲，断云轻不卷。乡心各万里，醉话时一展。乔木列遥天，残阳贯平坂。徒忧征车重，自笑谋虑浅。却顾郡斋中，寄傲与君同。
战争,哀伤#孤独,决绝词,我生胡不辰，遭乱为妇女。出门路不识，见人羞不语。孤城遭寇侵，寇去来军旅。玉石全未分，杀人血漂杵。夫死虏其妻，仳离失居处。被虏强从军，哀哀泪成渚。
思乡,怨恨#想家,梅花歌与崔子玉诸公饮花下作,江南气候足妍和，燕地风沙本自多。惟有梅花解人意，乡关客舍共芬华。当年花里故人别，今日花前为谁折。玉碗银缸赏已新，毡毹锦帐香未歇。醉把瑶华揽子裾，莫教羌笛怨离居。上苑花枝犹若此，故园春色定何如。
思乡,愁绪#想家,九月十八日山中见杜鹃花复开,山中泉壑暖，幽木寒更华。春鸟各噤口，游子未还家。云谁未及还，对此重兴嗟。何必因啼血，颜色胜曙霞。
思乡,流泪#想家,旅夜,百卉巳萧索，哀蛩胡未休。寒天清渭树，落月故乡楼。古人犹涕泪，吾意岂公侯。雍雍南去雁，漂泊向何州。
思乡,喜悦#孤独#想家,法喜寺,门前白道自萦回，门下青莎间绿苔。杂树绕花莺引去，坏檐无幕雁归来。寂寥谁共樽前酒，牢落空留案上杯。我忆故乡诚不浅，可怜鶗鴂重相催。
思乡#怀人,想家#思念,寄海上韩杲,一纸相思托便鳞，客乡人寄故乡人。看花深忆山中乐，只恐归迟不见春。
思乡,哀伤#想家,粤中除夕,南中逢此夕，酒罢转凄其。不寐憎衾枕，多愁历岁时。帷灯摇夜色，邻树引朝曦。已觉乡心切，春风莫漫吹。
战争,流泪#想家,边马有归心,应瑞来宛国，衔恩入汉家。边兵犯燕塞，骠骑出龙沙。为报千金顾，宁辞万里赊。蹄穿朝踏雪，声断夜嘶笳。逐北名空在，征南赏未加。讵随班定远，生作玉门嗟。
送别,孤独#怨恨,送菊潭王明府,业成洙泗客，皓发著儒衣。一与游人别，仍闻带印归。林多宛地古，云尽汉山稀。莫爱浔阳隐，嫌官计亦非。
思乡,恐惧#惊讶,楼中阅清管,山阳遗韵在，林端横吹惊。响迥凭高阁，曲怨绕秋城。淅沥危叶振，萧瑟凉气生。始遇兹管赏，已怀故园情。
田园,恐惧#想家,戊辰八月梅泉招同彊村病山伯夔公渚放舟至吴淞观海,局蹐空悬一往心，无山选胜废登临。得飘咳唾浮秋水，对压波涛倚茗斟。片月埋痕云叠叠，远帆敛暝海淫淫。流人万恨凭湔洗，潮打楼船恨益深。
闺怨,哀伤#想家,秋闺,斜日空庭暮，幽闺积恨盈。细风吹帐冷，微月度窗明。怨坐啼相续，愁眠梦不成。调琴欲有弄，畏作断肠声。
思乡,哀伤#愁绪#流泪#失意#想家,陈伯潜学士以路事来粤，相晤感赋二首① 其一,三十年来万事非，天涯沦落识公迟。横流沧海无安处，故国青山有梦思。铸铁屡闻成错字，造车此是出门时。他乡同纵登高目，斜日黄龙上大旗。
思乡,哀伤#愁绪#想家,衡阳写怀简王景大赵俊卿,梦觉他乡枕，寒生半夜衾。客程湖外远，秋意雨中深。老马寻归路，羁鸦忆故林。家书连数纸，难写此时心。
思乡,愁绪#想家,艳歌行,阳春丽华旦，杲日延清晖。庭前夭桃花，灼灼流芳菲。佳人惜良辰，游子行不归。君看夭桃花，芳菲能几时。
思乡,愁绪#想家,其三,小海春如画，斜街晓卖花。连钱游子骑，斑竹美人家。袄色摇红段，鞶香斗蜡茶。额黄斜入鬓，侧髻半翻鸦。
思乡,哀伤#想家,其四,回生空袖手，送死谩题诗。肠断南城外，舟催闸鼓时。乡心飞野马，身计绊残棋。知汝英灵在，能无念父慈。
战争,哀伤#想家,题王高翰单于昭君夜坐图,天如穹庐塞云黑，胡地寒多胡草白。阴山积雪不曾消，马潼驼峰作常食。一身不幸颜如花，一朝飘泊在天涯。宫中不识天子面，哪知世有呼韩邪。银烛煌煌照清夜，咫尺腥膻杂兰麝。强含娇笑对毡裘，啼痕暗裛秋云帕。单于未醉酒频倾，琵琶不弹肠断声。谁知万里多情月，祇与昭阳一样明。
思乡,哀伤#愁绪#想家,月夜书怀,月色如湖水，幽光冷竹床。怀人双泪湿，作客五更长。烛影摇空壁，砧声碎晓霜。不须怨飘泊，今夕始他乡。
思乡,哀伤#愁绪#想家,七夕,目切云垂望，心驰枕扇凉。两年违色养，七夕又他乡。坐想斑衣戏，胡为捧檄忙。何人翟方进，将母冠岩廊。
思乡,哀伤#愁绪#想家,其五,遍参尊宿走诸方，老去才能返故乡。涨水飞云前辈语，他乡莫更久徜徉。
咏物,流泪#失意,松,曾于西晋封中散，又向东吴作大夫。浓翠自知千古在，清声谁道四时无。枝柯偃后龙蛇老，根脚盘来爪距粗。直待素秋摇落日，始将凡木斗荣枯。
思乡,哀伤#想家,宦邸寒食,细细催花雨若丝，异乡寒食故乡思。采蘋士女榆烟暮，斗草儿童杏酪迟。两岸绿杨当古道，一群白鹭点晴漪。东风昨夜还家梦，泣向仙姑酌酒卮。
思乡,哀伤#愁绪#想家,重阳日西兴寄临安亲旧,我来西兴口，君在龙山旁。如何阻一水，不共作重阳。别浦潮犹白，深秋菊未黄。遥知对杯酌，不记是他乡。
思乡,愁绪#想家,郊行二首柬张遂逸亲家 其二,芒鞋随意踏青莎，一日溪头几度过。高树夕阳人影乱，断桥幽涧水声多。思乡拟作东都赋，远俗犹闻隔院歌。不向晚凉移席坐，好怀佳赏奈君何。
田园,流泪#失意,村居漫兴三首 其一,草堂时睡醒，一卷太玄经。道任衣冠旧，文祈笔砚灵。雨阶添嫩碧，山牖纳遥青。衰老容吾饮，还应问酒星。
田园,愁绪#孤独#怨恨,访屈宗岷村居,火烟官路近，村舍故人存。喜尔儿童大，惭予称谓尊。山川一隔绝，离别几寒暄。爱客情何甚，饛然载簋飧。
思乡,愁绪#想家,其二,短薄楼供选佛场，寺门犹葬古真娘。笙歌夜沸三更月，锦绣风飘七里香。游子不醒芳草梦，山僧多占白云乡。画桥一径通何处，红袖当垆笑夕阳。
思乡,哀伤#愁绪#失意#想家,感怀 其一,憔悴已如此，何堪丛百忧。对愁犹有影，多病不宜秋。骨肉他乡梦，年华逝水流。诗书且自遣，世法等浮沤。
思乡,失意#想家,访霍勉斋于旅寓午睡未起书壁,东风红紫一番新，同作天涯沦落人。君向梦中行万里，故园花发几枝春。
山水,愤怒#想家,游长墙山,孟冬天日佳，携筇事閒阅。南山遮我前，苍翠如可掇。春峦多秾姿，寒厓更修洁。僧寮旧所憩，信足任登涉。纵观大海涛，幽愤寄一泄。野菊覆澄潭，掬手漱芳冽。我友甘沉冥，情欢在曲蘖。扫石代班荆，举杯承落叶。醉舞影傞傞，拂袖乱黄蝶。昔闻红树村，访近靡遗孑。缅怀多感慨，先后复同辙。归途勿踌躇，落日衔山缺。
思乡,喜悦#想家,云云,休将閒耳听云云，只作深居耳不闻。素志肯随时节改，清贫难许利名分。忘情茅屋无非燕，著脚春山独是云。试问急流谁勇退，故园同看木欣欣。
战争#思乡,孤独#怨恨#想家,关山月,胡天云净无纤瑕，一轮明月关山赊。青海城边笼白骨，黄龙塞上照寒沙。举头处处看圆缺，低头默默伤离别。铁骑宵征岭雾深，毡房野宿边风烈。一回见月一思归，故乡迢递音书违。家人见月亦思我，道我归期定几时。
思乡,愁绪#失意#想家,其三,分离胡山阴，飞雨洒征衣。靡靡万里途，念子复当归。逝言为谁感，居情实自违。游子身尚强，得以慰庭闱。
思乡,愁绪#想家,寄王君实,游子江南生事微，五年京国梦柴扉。弹冠总为王阳在，乘櫜虚随陆贾归。藜藿已秋仍寄食，芰荷当暑未成衣。诸公也念求升斗，日夜高堂白发稀。
思乡,孤独#想家,搂山坡,上下此坡难，石多荆棘殷。几经来往客，真是利名关。风俗非吾土，莺花似故山。山灵休我叹，王事未应闲。
战争,孤独#想家,过内黄县,相州吹角欲斜阳，匹马摇鞭宿内黄。僻县不容投刺客，野陂时遇射雕郎。云中粉堞新城垒，店后荒郊旧战场。犹指去程千万里，秣陵烟树在何乡。
怀人,孤独#恐惧#想家#思念,苦雨忆皇甫冉,凉雨门巷深，穷居成习静。独吟愁霖雨，更使秋思永。疲痾苦昏垫，日夕开轩屏。草木森已悲，衾帱清且冷。如何游宦客，江海随泛梗。延首长相思，忧襟孰能整。
闺怨,流泪#想家,江南曲,采采白蘋洲，兰桡忆远游。日悬云梦阔，天隔洞庭秋。风物三湘道，烟波万里愁。离居逢岁宴，掩涕倚重楼。
思乡,愁绪#惊讶#想家,即席次徐正郎庭实韵,思君咄咄困愁城，笑语重逢仆欲更。岁月有痕惟短鬓，乾坤无用是虚名。故园水竹三生梦，上国烟花万里情。自是同心堪细酌，坐沉槐月听鸦鸣。
思乡,愁绪#想家,和《梦西陂秋日》韵,花落蒙笼溯洛波，江边黄竹子频歌。思乡怀古年年事，不道今年白发多。
怀古,想家#思念,玉钩斜怀古（隋炀帝葬宫人处。） 其一,娥眉遗冢草毵毵，尽日啼鹃亦太憨。怪底东京归未得，君王曾唱望江南。
怀人,愁绪#思念,偶作因怀山中道侣,是是非非竟不真，桃花流水送青春。姓刘姓项今何在，争利争名愁杀人。必竟输他常寂默，只应赢得苦沈沦。深云道者相思否，归去来兮湘水滨。
思乡,哀伤#愁绪#孤独#想家,其二十九 ①善谑驿,皆因盂酒与豚蹄，致使他乡笑滑稽。无限驿亭来往客，独言齐赘不归齐。
思乡,愁绪#想家,霜夜,酒薄才堪助断魂，灯清犹自伴微温。窗前天共边愁阔，莫伴星河望故园。
思乡,哀伤#愁绪#想家,秋夜旅中,旅食思乡味，砧声起客愁。夜凉风动竹，人静月当楼。浮世百年梦，他乡几度秋。店翁新酒熟，一醉更何求。
思乡,哀伤#想家,述怀,□角离家欲断肠，丹功莫挽两亲亡。白云片片留人住，未许尘寰认故乡。
思乡,哀伤#想家,长安早春旅怀,轩车歌吹諠都邑，中有一人向隅立。夜深明月卷帘愁，日暮青山望乡泣。风吹新绿草芽坼，雨洒轻黄柳条湿。此生知负少年春，不展愁眉欲三十。
怀人,怨恨#思念,谢壁间李学士和予藤蓑诗偶成奉寄 其一,西涯一曲我藤蓑，对此相思可奈何。今日玉台应说我，海门何处扣弦歌。
思乡,哀伤#想家,其二,故园初入望，嘉客且同盟。倚槛观秋稼，吟诗对晚晴。浦寒鸿雁起，天暝水云横。急管休催发，悲歌正有情。
怀人,想家#思念,寄慰仲木乱后亡恙,相思经岁久离居，咫尺山城万里馀。虎尾自惊逢柳□，鱼肠犹在耻专诸。小人有母宁言死，身隐无文莫著书。陇上耕夫方叹息，未应憔悴老三闾。
思乡,哀伤#愁绪#想家,客中重九,楚老相逢泪满衣，片名薄宦已知非。他乡不似人间路，应共东流更不归。
思乡,哀伤#愁绪#孤独#怨恨#想家,其二,犹忆儿童日，摊书尔独能。翻怜双白鬓，空负一青灯。对酒他乡客，将诗何处僧。别离今老大，风雨暗溪藤。
怀人,失意#思念,其六 契元鲁应奉溪居卧病寄此怀之,笑捧天香出禁林，归来闽峤岁华侵。春晖报母心逾苦，甘旨娱亲意独深。隔岸园林江濯锦，临风阑槛竹鸣琴。长卿多病无由见，咫尺相思隔海岑。
思乡,哀伤#愁绪#想家,呈庆伯,顾藉微官无一分，强能从俗亦徒纷。他乡骤喜逢诗伯，故里浑疑对竹君。莫为饥寒常道路，要留精力事耕耘。如君少壮端宜勉，老我衰摧直漫勤。
思乡,哀伤#愁绪#想家,忆庾岭,岭头一步他乡路，夹路梅花送马蹄。却恨当年轻踏过，如何不信鹧鸪啼。
思乡,哀伤#怨恨#想家,九月七日同远士饮菘塍斋,定酒招强户，烹鸡破小斋。因为豪士饮，笑脱隐居钗。冒雨移亭菊，寻山贮蜡鞋。故乡重节近，吹帽好相偕。
山水,哀伤#失意,登襄阳岘山（一本岘山上有恨字）,昔年亟攀践，征马复来过。信若山川旧，谁如岁月何。蜀相吟安在，羊公碣已磨。令图犹寂寞，嘉会亦蹉跎。宛宛樊城岸，悠悠汉水波。逶迤春日远，感寄客情多。地本原林秀，朝来烟景和。同心不同赏，留叹此岩阿。
思乡,愁绪#想家,思君去时行,织素不成匹，含颦步中庭。春风自来去，碧草当阶生。思君欲去时，腰间宝剑鸣。君言世所欲，中心为不宁。恐淹百里才，强作游子行。执手不忍别，相顾泪如倾。岂期一去后，三载无回旌。君身若云汉，何由达我情。愿化双飞翼，翩翩傍去程。
怀人,想家#思念,寄乡友陈宗盛,客况乡情正不禁，远劳一价送佳音。开缄快睹龙蛇字，念旧深知铁石心。万里海天春渺渺，半窗风雨夜沉沉。相思苦被浮名绊，尊酒何时更盍簪。
思乡,愁绪#失意#想家,其二,清夜梦慈闱，适临初度期。桃从瑶圃献，身逐彩云飞。无复慈乌哺，尚怜游子衣。平生爱少子，多病负春晖。
悼亡,哀伤#流泪,哭菊庐舅氏,舅甥三十年，生别且潸然。书落雁来处，病深秋到边。故人伤远道，孤子伴归船。定有焚黄日，西山松树阡。
怀人,流泪#怨恨#思念,寄杨时可许少尹时有从兄之丧,忧患相随不少宽，出门赢得泪汍澜。岂知桃李争春色，但觉尘埃逐马鞍。客里自应书问少，老来尤念别离难。故人曾解相思否，乞取相思过眼看。
怀人,哀伤#怨恨,秋暮寄山中人,水国催寒早，霜风几夜砧。怀君隐居处，落叶乱山深。野鸟无遗迹，孤云不系心。悬知灯火夕，闲坐听猿吟。
思乡,怨恨#想家,玉津晚归马上（丁卯清明京师赋）,落日南城陌，东风禁火时。醉醒皆自得，单袷正相宜。绿树侵高阁，繁花泪曲池。未应判节物，可奈故园思。
思乡,哀伤#愁绪#想家,漫题三首 其一,乱后他乡节，烧残故国春。自怜垂白首，犹伴踏青人。
思乡,哀伤#愁绪#孤独#想家,大小莲花峰,大莲花峰房欲披，小莲花发蕊离离。莫轻游子无仙骨，我解栽花发火池。
怀人,孤独#想家#思念,寄同社诸友,迢迢千里路，落落一王生。北地怜秋冷，客怀怪雁征。素盟空自抱，绿酒共谁倾。入梦家山暮，相思对月明。
山水,哀伤#孤独,游闽中玄妙寺晚归偶成奉同行徐沈二公,清时作宦得閒游，更喜祗园景物幽。山色连云迷晓径，松声绕涧杂寒流。层台回首诸天近，半日凭栏百念休。薄暮归来心更乐，离离禾黍万家秋。
思乡,哀伤#愁绪#想家,题望云思亲图,草铺平野树苍苍，游子登临倍感伤。鸿雁去边生客思，白云飞处望亲乡。山遮故国身难越，水接遥天恨共长。何日得归盱水上，一樽春酒寿高堂。
怀人,想家#思念,怀刘德清,远别诚何易，重期信觉难。相思万里外，兀坐一灯残。梁苑梅空老，官河雁独寒。间关头渐白，犹自恋儒冠。
思乡,哀伤#想家,故上海令黄子律哀诗（并序）,葛溪有臞儒，冰雪莹怀抱。世事澹无营，经史日稽考。謇余素相知，同年复同道。谊重比金兰，才高擅词藻。前年赴公车，异县得国宝。廉勤恒自守，始终竟莫保。赐归荷皇恩，抱病因热恼。望乡无百里，沦没殡江岛。呜呼哲人萎，寂寞青山老。痛哭悲风来，愁云翳穹昊。
怀人,哀伤#恐惧#失意,闻病树近甚憔悴鬓发皆白沪寓为居停所逼行将北迁寄此奉问,无地托鲲鹏，何时徙北溟。少陵头易白，阮籍眼谁青。多病且相待，不期能合并。思君话秋夜，风露坐微馨。
思乡,愁绪#失意#想家,舟过庾楼,得名元自庾西阳，秋夜何关旧踞床。坐上参差雉横堞，槛前来往燕归樯。骚人雪月撩新句，游子风云忆故乡。何日君恩粗能报，苔矶从此濯沧浪。
怀人,喜悦#思念,登书云台怀韩寅仲兼赠禹宝,维舟在秋浦，策杖凌寒崖。峰峦互回薄，水石相因依。言寻蒋生径，遂扣扬子扉。修篁罗高馆，芙蓉发山篱。噭噭清猿啸，习习西风吹。美人游不还，毋由敦佳期。幸有琼枝树，可以慰相思。扪萝陟丹磴，听泉坐翠微。飞鸟既投林，白云亦知归。况乃秋易老，白露沾人衣。挥手布心腹，相期浮山陲。好为谢尘鞅，毋令赏心违。
思乡,哀伤#愁绪#想家,次韵抱朴君问病求閒（卧病两月，丐祠未许）,清都谁不愿居官，且是西湖最好山。此地固难常养病，他乡只可便求閒。苦无筋力追王贡，那有心机衒孔颜。秋入两峰明碧落，几多鹓鹭簇天关。
闺怨,愁绪#想家,春怨,柳花扑帘春欲尽，绿阴障林莺乱啼。秖愁明日送春去，落日满园啼竹鸡。
思乡,愁绪#想家,过歌风台,台下残碑手重摩，腐儒千载此经过。诸生未识叔孙礼，游子还从父老歌。日落五陵无旧树，风来泗水有馀波。神骓不逝空成泣，走狗犹存奈尔何。
怀人,孤独#失意#想家,寄黎惟敬,故人家傍青山曲，千树梅花数亩池。愧我昔为三径客，忆君今赋四愁诗。旅窗月照焚香处，水阁风清染翰时。两地幽怀不同赏，朝簪空自负归期。
思乡,哀伤#愁绪#想家,雨中还家与兄夜话,作客归来水满囊，谢家生事转凄凉。紫荆树树都含雨，青鬓人人半染霜。异代狭邪逢处少，他乡山水过来忘。庭前独赖兰荃草，花气虽微较自香。
思乡,哀伤#愁绪#想家,谒祖垄,三年樵径别，此日更跻攀。祖德思逾厚，山灵笑复还。心悬碧落外，身在翠微间。来岁逢寒食，他乡忆故山。
思乡,恐惧#惊讶#想家,读疏咏之安阳对竹二诗怀家山次韵见意,短发新霜及未侵，几年和月买泉林。偶然行李对寒碧，忆得故园惊岁阴。枕上秋岚吹醉梦，门前沙鸟立清深。个中须著翛翛玉，落日微风伴我吟。
思乡,孤独#想家,立春有感,杀运正当三十载，东风暂送一年春。寒梅卧雪山中老，弱柳蒙尘路畔新。对酒依稀当日事，吟诗寥落故园人。阳和早入桃源去，我欲寻花急避秦。
怀古,愤怒#流泪#怨恨#失意,咏史二十一首 其十八,荜门翳蓬蒿，穷巷绝马迹。中有抱膝人，疏粝不充食。荣华过浮埃，敝服无愠色。献玉鄙卞和，扣角羞宁戚。天潢不垂云，中夜起叹息。
思乡,愁绪#流泪#想家,吴承远讥登山,胸中无滞是神仙，行止由来各有天。洞里道人心快快，云间游子自翩翩。尘怀已逐山风扫，好意都从梅蕊传。回首七香车上客，大家归去莫流连。
思乡,哀伤#愁绪#想家,九日会客面岳亭以采菊东篱下悠然见南山分韵得采字诗,四运相摧斥，秋容忽而改。英英晚节花，含霜发鲜彩。游子感萧辰，命侣登爽垲。湘山俨横陈，秀色如有待。独怜祝融峰，尽日埋叆叇。安得诛云师，吾将罪真宰。悠悠元亮心，千载宛如在。遥知把不盈，搔首终朝采。胜达不可追，迷涂谁堪悔。弃置勿复谈，且复浇磊磈。
思乡,愁绪#想家,题岳麓道乡台,山外江水黄，江外满城绿。城外杳无际，天低到平陆。长烟贯楚尾，远势带吴蜀。故园东北望，游子阑干曲。
思乡,哀伤#愁绪#失意#想家#思念,杂诗 其一,白雪何飘飘，游子多离忧。美人娇如花，娥娥临青楼。佳期竟寂寞，蹉跎若河流。河流漫浩浩，相思令人老。时物有如期，秉烛苦不早。
思乡,想家#思念,夫人七十寿二首 其一,江南别去十经春，老态年年白发新。回望故乡归不得，相思俱是梦中人。
战争,哀伤#流泪#想家,其二十四,霜日明霄水蘸空。鸣鞘声里绣旗红。澹烟衰草有无中。万里中原烽火北，一尊浊酒戍楼东。酒阑挥泪向悲风。
思乡,孤独#想家,代北州老翁荅,负薪老翁往北州，北望乡关生客愁。自言老翁有三子，两人已向黄沙死。如今小儿新长成，明年闻道又徵兵。定知此别必零落，不及相随同死生。尽将田宅借邻伍，且复伶俜去乡士。在生本求多子孙，及有谁知更辛苦。近传天子尊武臣，强兵直欲静胡尘。安边自合有长策，何必流离中国人。
思乡,孤独#恐惧#想家,述感,渚清沙白偶登台，城阙秋生夕照催。醉里高歌双鬓在，愁边画角数声来。侧身天地长为客，抱病风尘孰爱才。却忆故园三径好，扁舟须趁早春回。
思乡,哀伤#愁绪#想家,其二,他乡相见故人稀，听唱骊歌欲湿衣。数酌犹临碧水坐，两舆空指暮林归。池台月浸薇堂影，绣斧霜传桂岭威。长路题书祝餐饭，壮图勋业莫相违。
思乡,哀伤#愁绪#恐惧#想家,其五,古人重去国，越俗轻远游。读书甫及冠，遽为衣食谋。饥驱出门去，不惮道路修。所营无他业，刀笔多依刘。非不供甘旨，莫慰父母忧。欲归不得归，白云空悠悠。他乡作羁客，何如田间叟。终身在乡里，不知行旅愁。团圞聚一室，至乐天伦求。
战争,流泪#怨恨#想家,送王参军之横州,中原落日怨离群，万里关山路又分。乱后谁为骠骑使，征南吾忆伏波军。湘妃班竹行秋雨，帝者苍梧起暮云。铜柱高标犹在眼，好将勋业荅明君。
思乡,哀伤#恐惧#想家,其二,忆共离家日，相将又一年。风尘伤去住，节序感推迁。宦况只如此，乡心益杳然。凭汝归山去，先营负郭田。
思乡,哀伤#想家,长安秋兴寄伯兄 其一,一枕西风梦不成，乡心横似乱云生。天涯总为伤贫贱，陌路谁堪托死生。小院夜阑闻落叶，破窗凉紧逼长檠。自怜作客曾非惯，凄绝中宵络纬声。
闺怨,哀伤#孤独#怨恨,与陈百一押韵儗作闺怨,孤房独夜冷凄凄，睡起眉纤偃月低。数过佳期憎报鹊，唤回好梦怪邻鸡。红颜独压娇娥伴，薄命翻为荡子妻。憔悴捣衣君莫念，砧声应不到辽西。
思乡,哀伤#想家,归程阻风,凄风起西北，日夕满川坻。寒云结重阴，曜灵隐高晖。惊涛浩纵横，零雨何霏霏。行人念往路，怫郁多悲怀。延领望故乡，誓将赴东归。临津不能济，伫立以徘徊。安得凌风翰，奋绝起高飞。
怀人,哀伤#思念,寄张源,咫尺西江路，悲欢暂莫闻。青年俱未达，白社独离群。曲径荒秋草，衡茅掩夕曛。相思不相见，愁绝赋停云。
战争,愤怒#愁绪,中丞宋公以吴兵三千赴河南军次寻阳脱余之囚参谋幕府因赠之,独坐清天下，专征出海隅。九江皆渡虎，三郡尽还珠。组练明秋浦，楼船入郢都。风高初选将，月满欲平胡。杀气横千里，军声动九区。白猿惭剑术，黄石借兵符。戎虏行当剪，鲸鲵立可诛。自怜非剧孟，何以佐良图。
思乡,哀伤#孤独#想家,京居感兴（丁卯正月赋，时领将作属）,为问长安客，何人识要津。长持一马箠，浪走六街尘。城阙烟中晓，关河雪后春。故园桃李在，樽酒愿相亲。
战争,恐惧#惊讶,送李骑曹灵州归觐,翩翩出上京，几日到边城。渐觉风沙起，还将弓箭行。席箕侵路暗，野马见人惊。军府知归庆，应教数骑迎。
怀人,愁绪#孤独#想家,十五夜对月独坐有怀里中旧游,独酌一樽酒，含情上小楼。故人难会面，明月却当头。只影长廊入，清辉满镜收。谁云天上好，今夜不胜愁。
咏物,孤独#想家,柳絮,近日柔丝可着鸦，又分晴絮落天涯。绝无气力元非雪，空费形容不是花。便解与春遮去路，也添为客重思家。雨馀留得閒踪迹，绿染浮萍夜听蛙。
思乡,哀伤#想家,其三,壶中日月洞中天，紫府官曹许接联。爽垲已辞齐相宅，衰庸休问绛人年。故园一别难回首，何日三军得晏眠。各有萧条羁客感，白门烟树总凄然。
战争,流泪#想家,寄衣曲,征夫去时著纻葛，征夫未回天雨雪。夜呵刀尺制寒衣，儿小却倩人封题。上有泪痕不教洗，征夫见时认针指。殷勤著向边城里，莫遣寒风吹腠理。江南江北一水间，古人万里戍玉关。
思乡,愁绪#想家,题书堂二小画其一,收却吴蚕八茧丝，草虫连夜促鸣机。内家见此谁能解，游子江南正忆归。
战争,流泪#想家,燕歌行二首 其一,秋风萧索百草斑，黄沙飘飒青海湾。食人昔从征西班，一去十载不知还。惊飙传檄云霄间，胡尘渺浩难重攀。昨日寄我双玉环，万里相将道路艰。我欲为君整双鬟，空闺憔悴摧朱颜。心如车轮不暂闲，不觉涕泪衣斑斓。征人一一归故山，尔独何辜阻玉关。
田园,喜悦#失意,和归田园居六首幽居鲜人事日涉舍后池上有作（录三首） 其一,士方不遇时，意气常鞅鞅。野鹤在鸡栖，能无云际想。羽毛正离披，九霄安得往。君看园中蔬，亦因膏雨长。人生何不为，达者贵道广。衡门且栖迟，世人正卤莽。
思乡,哀伤#愁绪#想家,其二,珠履三千来进酒，夕阳帘外吏人稀。此时何幸神明宰，俄顷若回世事非。专邑岂滋九里润，他乡得喜万人归。循良汉传谁能似，露下天高一鹤飞。
怀古,哀伤#流泪#想家,过台城感旧①,六代旧山川，兴亡几百年。繁华今寂寞，朝市昔諠阗。夜月琉璃水，春风卵色天。伤时与怀古，垂泪国门前。
思乡,哀伤#愁绪#想家,其十四,他乡无此好湖山，安得相携竟不还。诗样人生诗境老，死犹同穴翠微间。
思乡,愁绪#想家,游玉真观,道人门内四立壁，道人门外三朵花。门前即是北归路，何因游子不思家。
思乡,孤独#想家,江山胜览为维扬张明之题,万里江山接故乡，十年诗酒任疏狂。黄河西去龙门远，清渭东来剑阁长。一骑寒云登五岭，孤舟明月度三湘。何当收拾天涯兴，归卧维扬旧草堂。
思乡,愁绪#想家,赋得昭烈宅,涿水东流草树荒，千秋已比沛中阳。依然桑盖垂篱落，谁种芜菁负晓霜。高卧登楼豪自许，入山披发意非狂。平生髀肉销鞍马，游子何任悲故乡。
思乡,哀伤#想家,十月二日宝应舟中夜梦先君手赐一狐裘仰视慈颜似怜其远行者梦回伤感悲不自胜,故园归梦夜初寒，恍若平生语笑驩。膝下狐裘亲手赐，似怜风雪上长安。
思乡,愁绪#想家,赠人,萱亲垂九十，游子尚天涯。莫舣仙城棹，南风夜引旗。
悼亡,想家#思念,哭童大章庶子,万里归来不见君，老怀拍塞向谁论。素车白马违心约，黑树青林感梦魂。契谊半生情最厚，相思几度泪潜吞。死生一盏论交酒，忍痛来浇宿草根。
思乡,愁绪#想家,闻八弟朝议二十一弟朝奉二十弟迪功与安郎仓部谢郎比部诸人集于葆①真宫戏作绝句,葆真宫是何年有，游子相将便得真。闻道流霞醒不醉，只应人世恨还新。
思乡,失意#想家,春日怀赵超然,万里故乡梦，五更残月钟。去鸿书断绝，归燕语朦胧。流水艳春态，好山呈晓容。是谁将怨笛，吹断绿杨踪。
思乡,愁绪#想家,陪李监税饮刘园,剩栽花木闹低墙，满刻诗文榜画堂。郁李齐开枝尚弱，牡丹垂谢蕊犹香。书生野趣人间少，游子佳时客里忙。准拟灯前儿女问，得君全不负春光。
思乡,哀伤#愁绪#想家,丙辰初春漫赋 其三,元夜犹怜社酒同，他乡谁谓感哀鸿。那能终避连兵日，辄动绸缪未雨中。寒渚草青争得气，荒亭桃发自临风。长堤倚杖无人处，只有闲鸥共结踪。
思乡,愁绪#想家,刑部厅海棠见赠依韵答永叔二首 其一,摇摇墙头花，茜茜有好色。高枝笑粲粲，低枝明皪皪。但与风相撩，不与风相得。风吹莫苦急，游子叹日昃。彭祖与颜回，相去犹瞬息。每观形影篇，曷在神所释。不可废我吟，毕竟焉免白。
思乡,哀伤#愁绪#想家,其二十三 夏口,江驿行初尽，今晨到武昌。宦情如昨日，春色是他乡。乌鹊知人喜，驽骀怯路长。家童应念我，戴月候舟傍。
思乡,孤独#想家,梨花,中原节物正，梨花配寒食。黄昏一雨过，满地嗟狼籍。塞垣春巳深，花事犹寂寂。朝来三月半，初见一枝白。烂漫雪有香，珑松玉仍刻。芳心点深紫，嫩叶裁轻碧。懒慢不出门，双瓶贮春色。殷勤遮老眼，邂逅慰愁夕。一尊对花饮，况有风流客。酒阑思故乡，相顾空叹息。
思乡#咏物,孤独#想家,燕,关河梗后草初肥，开遍桃花始见飞。异国有巢终是客，故乡无主亦思归。谁怜烟雨身空瘦，应悔呢喃舌已非。一自朱楼人薄倖，几回春梦断乌衣。
思乡,哀伤#想家,其十一 望乡台,少卿望乡台，筑城乡不见。赖是不见乡，见来肠寸断。
思乡,哀伤#愁绪#想家,饮鲍以忠,万户夹垂杨，君家大道傍。相逢一尊酒，何惜醉他乡。
思乡,哀伤#愁绪#想家,杂诗四首 其一,结璘耀东方，摇辉散庭戺。褰帷视玉衡，何为倏东指。汎爱惜流光，合旨抚逝水。鶗鴂天涯鸣，繁英怨游子。东园积落芳，安问桃与李。悲歌无与听，拊琴复中止。
思乡,哀伤#愁绪#想家,高邮书事,飘然去国到他乡，昼晷难移夜漏长。自恨旅怀多偪仄，谁教春梦远颠狂。舒虹荡月明珠过，积雪迷云小稻香。双绝兹焉甘作客，只惭不得去勤王。
思乡,哀伤#愁绪#想家,次李荥泽韵,已罢仍侨寓，虽贫强客羞。閒居非素隐，高卧得清秋。故国今何在，他乡未免忧。为儒生用拙，老去更宜休。
怀人,恐惧#思念,寄参寥,春风入楚乡，与子别经岁。有客过我门，携君尺书至。昔我出京师，仓皇省家事。遂令千里别，不一执君袂。又闻子亦行，杖履若飘驶。虽成相思诗，欲写不可寄。飘飘山水梦，时与飞锡值。乃能以书来，知子犹我记。浮云随高风，聚散未可计。迟君冰雪诗，濯我尘埃思。
闺怨,愁绪#失意,相和歌辞 宫怨（一作宫怨）,妾家望江口，少年家财厚。临江起珠楼，不卖文君酒。当年乐贞独，巢燕时为友。父兄未许人，畏妾事姑舅。西墙邻宋玉，窥见妾眉宇。一旦及天聪，恩光生户牖。谓言入汉宫，富贵可长久。君王纵有情，不奈陈皇后。谁怜颊似桃，孰知腰胜柳。今日在长门，从来不如丑。
送别,哀伤#愁绪#失意#想家,送蔡君知入蜀二首 其一,金陵已去国，铜梁忽背飞。失路远相送，他乡何日归。
思乡,愁绪#想家,陪在滕王阁饯客,共追使节到潺湲，为复登楼在别筵。近槛不胜游子意，当杯祗觉众人贤。秋风磬折终谁是，竟日笙歌亦自妍。正忆陶潜初便去，那曾束带小儿前。
思乡,哀伤#孤独#想家,与郑锡游春（一作李嘉祐诗）,东门垂柳长，回首独心伤。日煖临芳草，天晴忆故乡。映花莺上下，过水蝶飞扬。借问同行客，今朝泪几行。
思乡,想家#思念,寄同年陈行人因彼人来卖茶问及故云,昨来试问卖茶人，为说君家是远邻。欲折梅花寄相忆，一枝老尽故园春。
思乡,愁绪#想家,其二,几度秋风客帝城，不堪游子远离情。词人欲拟长生曲，并入江南彩凤鸣。
思乡#闺怨,想家,望夫石,良人有行役，远在天一方。自期三年归，一去凡几霜。登山凌绝巘，引领望归航。归航望不及，踯躅空傍徨。化作山头石，兀立倚穹苍。至今心不转，日夜遥相望。石坚有时烂，海枯成田桑。石烂与海枯，行人归故乡。
思乡,哀伤#愁绪#想家,闻鹊,一夏病如此，他乡闲未回。疏檐闻鹊喜，知有远书来。
思乡,哀伤#愁绪#想家,愁,养生苦不早，四十更情深。亲在宁言老，愁多欲废吟。天长迷朔雁，月冷急秋砧。泪向他乡尽，将归更满襟。
思乡,喜悦#想家,北望台,台端夹双柳，冉冉为成阴。佳月能无碍，閒轩时独临。冠裳明主意，枹鼓故园心。俛仰堪天地，谁知此夜深。
怀人,哀伤#思念,泥雪忆志康公度元老,正月二日多雪寒，京师道路无日乾。巷南巷北一望隔，出门但见泥漫漫。归来危坐官屋底，日饱太仓半升米。相思更觉行路难，蒙垢何当为一洗。
思乡,哀伤#想家,赠刘元瑞守绍兴,朝出承明庐，驾言还故乡。当门结旌旆，观者倍生光。故人欣再见，眷眷意难忘。举觞承湛露，颂德咏羔羊。周官十二牧，职贡各殊疆。持子夙夜心，坐致黎庶康。深衷岂念此，但感别日长。相彼水中凫，羽翼同翱翔。风波一失所，望望徒心伤。
思乡#山水,想家,登黄山望两岸炮台（丙戌）,插江山势耸岧峣，被酒登临意廓寥。云外双螺京口影，风中万马海门潮。重重壁垒新天险，草草廛闾小市嚣。正是河豚吹雪上，故乡能不恋渔?。
思乡,哀伤#愁绪#想家,其二,碧云红树晚相间，伫立不堪游子情。划破秋空一行雁，断肠南去两三声。
怀人,哀伤#思念,丙申除夕冠石怀彭躬庵在岘 其一,古有难衣食，于今复见君。稚圭无不可，原宪自多贫。岁晏寒能雨，山孤石更云。相思频徙倚，凄绝此东屯。
思乡,喜悦#想家,偶成,故乡才别转思归，无奈东风恋客衣。岁月忽惊愁鬓改，湖山翻觉赏心非。春残小院啼黄鸟，雨过閒阶长绿薇。图画可占栖隐志，迩来常挂子陵矶。
思乡#田园,哀伤#想家,闻江上兵退挈家稍出村至三坳岭适从弟懋和亦自蓝田陂归同门久离喜遂复聚,即返非吾计，相逢幸汝归。山中茅屋在，江上故园非。泪应啼猿落，心随断雁飞。十年伤骨肉，飘散复相依。
怀人,愤怒#哀伤,九日寄魏顺甫兼忆社中诸友,寂寞襟期对菊丛，思君几听北来鸿。暮云遥度燕台上，秋色偏归楚赋中。兵罢龙荒馀杀气，笳鸣狐塞更悲风。群才无那成脩阻，此日登高怅不同。
思乡,愁绪#想家,夜雨铜湾舟次,霜柿深红枫叶殷，乱山凝碧水潺潺。乡心暮雨鸿飞急，暝色荒烟虎渡还。苗女竹枝江上曲，羸兵栗子岭头关。皇华自古怀将母，况复羁愁过百蛮。
田园,愤怒#怨恨,其三 ①胥歌村,父雠固当复，臣道不可无。处宫复鞭墓，千载议子胥。夷考楚弃疾，弑兄夺其居。新台丑莫掩，杀贤信谄谀。天伦既澌减，日君实愧诸。衡以顺逆义，孝子刃独夫。间关出虎口，愤激生穷途。所惜属镂死，前智何后愚。胡不早引退，伏剑明区区。我来胥歌村，荒烟吊平芜。漂女今安在，芦中人亦殊。但听社公鼓，幸未讹髭须。
思乡,孤独#想家,伤思次韵,江上双鸳鸯，双飞复双起。如何南来雁，只影沈湘水。芦花似朝霜，漫漫逐风起。欲寄故乡书，悲哉远游子。
思乡,孤独#想家,十月一日二首 其一,今日孟冬朔，轻烟澹晓暾。北风飘一雁，寒气入千门。消息断行客，关河迷故园。浮生元不定，俯仰任乾坤。
悼亡,哀伤#孤独#失意,哭周所谐 其四,生来长咏四愁诗，死后凄凉更可悲。二顷久无尘满甑，一家虽在命如丝。人亡正及黄花节，客吊空违宿草期。未抚灵床先哽咽，难将遗嘱问孤儿。
思乡,哀伤#失意#想家,清明感兴,身似浮萍逐水飘，故园回首辄魂销。忽逢佳节增惆怅，赖有童蒙伴寂寥。忍见桥头沽酒幔，怕闻市上卖饧箫。重来崔护偏多感，门巷依然人面遥。
思乡,愁绪#想家,其五,邂逅天涯一破颜，缁尘染素客途艰。休将俗眼轻游子，无数珠玑咳唾间。
思乡,愁绪#想家,怨歌行,高台风萧萧，下泽波湛湛。春草绿已萎，游子岁月深。驾言御松舟，写我繁忧襟。昔来睢鸠鸣，今已蟋蟀吟。遨游将安归，弭棹回塘阴。胡马嘶陇首，塞鸿翔汉南。我欲往从之，江永思难任。伫立睇川涂，一寄瑶华音。行行采兰苕，聊以纾我心。
思乡,哀伤#愁绪#流泪#想家,其二,孤坐念平昔，悽然垂涕洟。他乡二十游，故里四十归。父老略已尽，后来异襟期。卑躬揖我进，反顾问我谁。譬彼古器物，形模漫瑰奇。尧冠落战国，不贵理亦宜。嘿塞习蹇吃，迟徊避横飞。秋风吹我须，萧飒近素丝。多感属暮齿，难交困新知。
思乡,哀伤#愁绪#孤独#失意#想家,其三,已归仍是客，不遇却难留。更作异乡别，倍添游子愁。风霜违北土，兵甲阻西州。一雁低飞急，关河万里秋。
思乡,孤独#想家,腊月四日偕王半庵庄恂斋舍弟仲璇游盩厔白龙池口占一首,霏霏晴日晓风柔，山曲春生好试游。绿柳渐能迷寺角，碧莎相引到池头。鱼知人静时窥影，童喜泉清自汲流。俱是中泠江上客，故乡何日共乘舟。
思乡,愁绪#孤独#想家,和岳文二公西湖韵,昆明灰出海扬尘，老去英雄白发新。宫阙崔嵬千里月，楼台牢落十年春。血流杜宇悲游子，梦断梅花忆故人。立尽断桥寒日薄，回头何处望天津。
思乡,愤怒#愁绪#想家,悲秋,良辰去何速，秋草绿已萎。北风动地起，吹我单裳衣。贾用既不售，曷久绁尘羁。游鱼亦有渊，栖鸟亦有枝。我母不我恃，游子寒无依。食口日嗷嗷，冻馁气惨悽。三岁乳下孙，日莫向母啼。其母怒嗔喝，告母腹中饥。哀声刺我耳，使我心酸悲。人生如朝露，岁月能几时。亲柩不能返，骨肉危天涯。回身叫孙抱，泪下不可支。
怀人,孤独#怨恨,代书寄吉十一,一雁雪上飞，值我衡阳道。口衔离别字，远寄当归草。目想春来迟，心惊寒去早。忆乡乘羽翮，慕侣盈怀抱。零落答故人，将随江树老。
思乡,想家#思念,赠南溪方伯致仕旋里 其一,投老恩沾下建章，黄冠已改旧时装。尘埃无复侵蓬鬓，岁月从今属草堂。遂见云中归白鹤，便从烟末听沧浪。故园莫放梅花发，留待先生进一觞。
思乡,愁绪#恐惧#惊讶#失意#想家,其二 九日雨中对菊忽忽块坐用雨中对花韵三首,去年蛾眉山，痛饮真得计。新蟾继秋阳，明洁谢点缀。今年坐蜗庐，檐溜落空砌。花开信多雨，会少苦分袂。茫茫大块间，游子况无蒂。百年能几何，行复惊改岁。
思乡,愁绪#想家,其二,白发慈亲正倚闾，天涯游子快归途。过门宾客频携酒，问字儿童竞挽须。江海多情传翰墨，园篱有兴托樽壶。我今亦欲投簪去，东望沧溟夜月孤。
战争,恐惧#惊讶#想家,远游,海水照髯影，天风吹角巾。早年负奇好，五岳散閒身。日观倚高寒，车箱梦犹真。一笑谢尘世，采药青涧滨。偶来不解事，长句惊四垠。几年闻格斗，中原白骨新。山鬼夜啼血，层云愁高旻。青凤叫孤月，茫茫鼎湖春。攀髯不可得，终岁泣遗臣。
思乡,哀伤#失意#想家,独寐,春风惠然来，照此素帷光。欲寐不成寐，如有深徬徨。虎豹虽已远，风波在故乡。骨肉屡轗轲，生死能不伤。欲归难为归，欲济河无梁。红颜谁可保，遭遇亦何尝。江皋花渐开，灵鸟鸣西墙。远游竟何事，祇以搅我肠。耿耿天为曙，缄泪拥衣裳。
思乡#悼亡,流泪#想家,哭族祖壁翁（二首寓居景陵） 其一,故园乔木碧森森，新贯经营几岁阴。空有尺书频问候，何由尊酒一论心。湖田绕屋秋仍熟，纱帽笼霜病稍侵。不道生涯今奄尽，计来清泪满衣襟。
怀人,流泪#思念,寄周克之侍御谪居南海,君从岭海驾轻舟，余亦潇湘溯碧流。怅望云天俱堕泪，相思月夜一登楼。鱼龙巨浪春应适，瘴疠深山雨更愁。饱食殊方各努力，南中佳丽足遨游。
战争,愁绪#想家,拟古三章留别果山同官 其一,边马思北依，晨风思北飞。役役会有还，之子胡不归。欲归又北征，适与风马期。忧端来无方，人则莫之知。不伤道里远，所惜光景移。肯以兰桂心，化作秋草萎。行道各努力，吾亦从此辞。
思乡,愁绪#想家,仲秋八日赴洪都应试夜宿盐堆头,花石耀寒星，盐头隐暮汀。风沙开漠漠，烟浪入冥冥。战鼓秋初急，羁愁夜不醒。故园西岭外，渐隔两长亭。
思乡,哀伤#孤独#想家,秋郊有怀四首 其一,漫漫荞麦花，如雪覆平野。离离豆子荚，数枝忽堪把。颇忆故乡时，屏迹谢车马。水宿依蟹舍，泥行没牛胯。作劳归薄暮，浊酒倾老瓦。缕飞绿鲫脍，花簇赪鲤鲊。弃官虽未决，世念亦已且。浩歌续楚狂，幽怀欣独写。
怀人,想家#思念,初秋寄清江林崇高先辈,十年沧海寄萍踪，迢递乡山思万重。鸟外明河秋一叶，天涯凉月夜千峰。心知久别魂应断，生事中年梦亦慵。无限相思何处著，越山仙岛树蒙茸。
送别,哀伤#愁绪#想家,南阳送客,斗酒勿为薄，寸心贵不忘。坐惜故人去，偏令游子伤。离颜怨芳草，春思结垂杨。挥手再三别，临岐空断肠。
悼亡,哀伤#想家,哭侯生文中十首 其一,吴苑别来花萼背，章门望处白云屯。可怜乡党凄其日，正是天涯语笑辰。
思乡,愁绪#想家,残腊途中冰阻,岁时催游子，风雪滞关河。舟行五里遥，时经十日多。焦思莫疗渴，汲泉煮行窝。百击不开杵，手指僵欲呵。泾绝采樵迹，渔无蓑笠过。黄棉出当户，日暴不融和。纵使开凌阴，江流奈澌何。
思乡,哀伤#愁绪#想家,和友人闻报生孙,天畔祥光炫晓霞，旅中新咏庆年华。蓝田秀出阶前玉，彩笔欣增梦里花。此日桑蓬初应瑞，他乡萍梗总为家。开颜会见飞腾翼，万里扶摇自海涯。
思乡,哀伤#愁绪#孤独#想家,客中九日,九日去年篱底醉，今年九日是他乡。深秋万里孤舟远，心事无端白发长。老雁自随洲渚去，黄花不减故园香。孟嘉虽老乌纱在，留舞东归旧草堂。
田园,孤独#想家,江村即事,远霞如绮织疏林，霜劲松萝减夕阴。几处人家烟水里，无端笛吹暮楼深。秋风莼菜三年客，落日江湖万里心。一酌已看花砌月，尚扶残醉续幽吟。
思乡,恐惧#惊讶#想家,怀清旷兄弟,残腊迎除夕，新春接上元。常时陪内集，排日醉芳樽。岁月惊殊俗，关山隔故园。谈边应记我，频嚏怪黄昏。
怀古#怀人,失意,华阴怀古,西出潼关到华阴，油然清兴发胸襟。希夷洞口荒苔合，玉女峰头古木森。扪虱忆谈当世务，却金曾愧故人心。可怜隐显俱陈迹，落日风寒起暮砧。
思乡,愁绪#想家,何日,杨叶落尽桑叶稀，乌鹊夜啼风掩扉。长年塞北风霜早，何日江南游子归。
思乡,愁绪#想家,芙蓉花歌,东邻槛外芙蓉花，初开粲粲如朝霞。今朝花谢枝空在，绕树千回只叹嗟。花谢明年还复开，红颜已去终难回。人生不及花枝耐，况有流光白发催。游子对花心尽醉，老翁见之如梦寐。解把浮生比梦中，肯计荣华与憔悴。
战争,恐惧#想家,代州,万里无征戍，三关却晏然。河来非汉境，雪积自尧年。将老空屯卧，僧高绝漠还。中原偏战斗，此地不为边。
山水,愤怒#怨恨,游曾无愠园可赋者十馀处其大莫如乐山次莫如沧洲画趣先课二古风 沧洲画趣,一身超忽白云表，双眼低回白蘋杪。沙随风捲黄莫涯，草与天连青未了。摩诘胸中几麋丸，诗写其真更留残。破除桑落斗升后，收入鹅溪尺寸间。想象訾家聊寓目，指顾瀛洲方策足。中人宜在瀛洲宿，中宵梦在沧洲浴。觉写两洲为一轴，驰誉丹青从谓俗。
思乡,孤独#怨恨#思念,初秋对月,今夜新秋月，三江复故乡。龙归行雨后，蛩助捣衣长。梧叶三分变，莼丝十尺强。人间自离别，天上亦河梁。
山水,哀伤#孤独,游慈相寺,乾沙细雨不成泥，春水初生试小溪。得得山围松径合，离离人坐石桥低。阴碑出火牛磨角，壤壁生香麝脱脐。最是客游难久往，杜鹃花落杜鹃啼。
思乡,孤独#怨恨#想家,秋夕寄诸侄,每到秋残夜，灯前忆故乡。园林红橘柚，窗户碧潇湘。离别身垂老，艰难路去长。弟兄应健在，兵火里耕桑。
思乡,愁绪#想家,春日写怀,蝶闹蜂狂万象新，焚香把卷亦精神。一杯有酒拼教醉，二月无花不算春。荇带远牵游子恨，柳条偏惹美人身。会须跳出红尘里，相与闲云话旧因。
思乡,孤独#流泪#想家,门有万里客 其一,门有万里客，鬓髭结冰霜。入闻南土音，讯知来故乡。果得旧里闾，共井复同裳。戒庖烹伏雌，延客叙温凉。借问邦族间，今昔几存亡。客起诉主人，闾里非故常。吴越盛兵戈，征输剧吾疆。畴日富旧谷，今者但空箱。空箱仍水盗，屋庐半荆荒。辞端未即竟，揽衣涕淋浪。收涕且劝客，强饮豁中肠。
怀人,恐惧#惊讶#想家,寄题天台临海白鹤庙康济泉为颜鲁子少卿作,将军射虎不射石，石作于菟能没镝。翻然再控弓不力，俊鹘豪鹰眼前失。两泉后先今抗行，何物使之令人惊。泉出在山流在地，却似只从方寸生。沉沉玉甃碧双峙，旱为甘霖渴为醴。白鹤千年归不归，半夜空山泣神鬼。令君为政无近名，天以斯泉印其清。泉边有树仍蔽芾，他日思君于此地。
战争,愤怒#想家,从军行二首 其一,汩汩河流水，行行万馀里。万里随所之，从军还何时。生还不足顾，誓死从军路。旗麾壮士勇，鼓重将军怒。饮马不解鞍，嚼雪不知寒。阵前杀气热，战后星芒阑。前驱若飞鸟，兵行多号少。一战尘头散，再战军声小。败走与夜亡，行伍各冲当。转斗不容已，踏烂左贤王。
送别,孤独#怨恨,杂曲歌辞 古别离（一作古离别）,下阶欲离别，相对映兰丛。含辞未及吐，泪落兰丛中。高堂静秋日，罗衣飘暮风。谁能待明月，回首见床空。
思乡,哀伤#想家,京江杂诗,杰阁俯城阴，阑干每一临。曲阿秦郡县，北府宋园林。山色分吴楚，江流自古今。春风满天地，无限望乡心。
思乡,孤独#失意,壬癸岁书情,故园招隐客，应便笑无成。谒帝逢移国，投文值用兵。孤松怜鹤在，疏柳恶蝉鸣。匹马迷归处，青云失曩情。江头寒夜宿，垄上歉年耕。冠盖新人物，渔樵旧弟兄。易生唯白发，难立是浮名。惆怅灞桥路，秋风谁入行。
思乡,愁绪#想家,阅武堂,凉风却炎暑，飞雨除氛埃。旅行得兴会，珍馆为我开。主人平生旧，上客自远来。何异东序贤，共此中山杯。留连恨落日，披写仍高台。山川怆兴废，歌舞寄欢哀。徐方多贤牧，天禄继英才。游子悲故乡，为君更徘徊。
思乡,愁绪#想家,长沙见严亲,游子方春至，严亲尽日怜。别来忧道路，喜定问山川。百粤元过岭，三湘总入天。归朝诫努力，江上莫留连。
思乡,哀伤#愁绪#想家,其二,胡雁依朔风，群飞逐南翔。游子方北征，朔风吹我裳。揽辔望云间，夜色正苍苍。空羡南归翼，幽怀增感伤。
思乡,孤独#想家,雨渡永嘉江夜入楠溪,落日下崦嵫，飞雨自崇墉。驾言出北郭，汎舟横东江。近岫既凌缅，遥岑亦濛笼。葱青水竹交，乃有樵径通。潜虬寒载蛰，海鸥夕来双。顾望云叶开，张星昏已中。荒冈响哀狖，枉渚遵轻鸿。故乡日以远，川路靡克终。寄言薜萝客，岁宴期来同。
思乡,愁绪#想家,静春堂,游子如蜂蝶，纷纷讵识春。先生静中观，物物寓吾仁。
思乡,愁绪#想家,其五,小窗已减数分炎，的是今朝雨一帘。立志光阴须寸竞，养生滋味戒多甜。思乡远望频回首，得句长吟一奋髯。莫讶蓍龟成亹亹，从来谋事贵先占。
思乡,哀伤#孤独#怨恨#想家,次韵王司户梅花五绝不得用古人意及比妇人玉雪并洁白等字 其一,牢落天涯邂逅逢，清愁幽恨与谁同。故园肠断三千里，客里看花岁又穷。
怀人,哀伤#思念,怀旧夜吟寄赵杞,长笛声中海月飞，桃花零落满庭墀。魂销事去无寻处，酒醒孤吟不寐时。萱草岂能忘积恨，尺书谁与达相思。悠悠方寸何因解，明日江楼望渺瀰。
怀人,哀伤#孤独,江行寄远,刳木出吴楚，危槎百馀尺。疾风吹片帆，日暮千里隔。别时酒犹在，已为异乡客。思君不可得，愁见江水碧。
咏物,孤独#恐惧#惊讶,月,狡兔顽蟾死复生，度云经汉澹还明。夜长虽耐对君坐，年少不禁随尔行。玉桂影摇乌鹊动，金波寒注鬼神惊。人间半被虚抛掷，唯向孤吟客有情。
思乡,愁绪#想家,独不见,翩翩五花马，脑络黄金羁。去年三月候，送君戍燕支。去时妾别君，赠折杨柳枝。今春柳枝青，游子无回期。褰帷独不见，默坐颦蛾眉。
怀人,孤独#思念,寄修嫣,莫卷珠帘对碧山，山边孤鸟日飞还。如何百里相思路，惟有随人月影閒。
思乡,愁绪#想家,其二,巳叹元经返墨池，复愁国史奉严祠。离乡游子归仍晚，独对东风惜鬓丝。
思乡,愁绪#想家,其三,蒲叶何短短，潮来江水满。岂无金错刀，割水水不断。山下蘼芜草，江边杜若花。采芳思寄远，游子隔天涯。
思乡,失意#想家,见市上有卖海棠者怅然有感,连年踪迹滞江乡，长忆吾庐万海棠。想得春来增艳丽，无因归去赏芬芳。偶然担上逢人卖，犹记樽前为尔狂。何日故园修旧约，剩烧银烛照红妆。
思乡,愁绪#想家,直禁咏怀,南山松柏幽，北山烟雾深。游子暮何之，庭树生秋阴。归云度遥峰，宿鸟横前林。幽怀杳不极，清风吹我襟。
思乡,哀伤#想家,使交发云间,赫赫奉王命，迢递绝域行。兹当别故国，促装戒晨征。时维八月秋，云物肃以清。舟人理桂楫，天风引长旌。丈夫四方志，意气冲冠缨。腰间双镆干，虹霓吐晶荧。姻戚罗祖饯，亦复勤友生。天书照玉节，顾瞻羡光荣。岂知远游子，莫释内顾情。高堂有慈闱，素领霜雪明。忠孝不自谋，百年负深诚。仰天嘿无言，拊心但茕清。
怀人,恐惧#惊讶#想家,天霄大雪寄诸旧好,天时人事日相并，鳌炬光从雪里明。节序不殊乡国异，雁鸿迢递梦魂惊。倚楼偏切思家泪，弹铗谁怜游客情。中夜凄凉心欲折，故人何以解愁情。
思乡,愁绪#想家,书昌国忆母诗后 其一,音容杳渺梦中尘，游子空吟寸草春。莫怪掩篇双泪落，就中吾是有心人。
怀人,哀伤#想家,和林见素次苏子卿见寄之韵四首 其一,向晚心不怡，中庭立徘徊。群雅竞鸣噪，孤鸿独无依。无依亦何恨，禀气与时乖。物情逐时好，志士多苦怀。咄哉贾太傅，厝薪胡独悲。黄竹有遗歌，至今令人哀。笼鸟望云端，自伤翅翎摧。海滨有大老，何时当来归。知音苟不存，五弦徒自挥。怅望武夷云，我身安得飞。
思乡,哀伤#愁绪#想家,其二,乱后门庭无觅处，空闻猿鸟叫斜阳。近池橘叶迎风绿，占石苔花染雪黄。昔日琴书分异地，频年衣食寄他乡。只今惟有寒村月，偏照愁人行处光。
思乡,愁绪#想家,折杨柳,垂柳挂江头，朝朝上绮楼。折来无远使，游子在边州。雨送参差泪，花飞历乱愁。蛾眉空怅望，翠叶易逢秋。
怀人,怨恨#思念,喜半公归自新都柬寄索画,病起看山山更奇，溪桥酒醒一题诗。相思白岳人归处，正是苍崖雪霁时。路转层云峰出没，水澌古涧石逶迤。心闲好景供图画，肯寄荒斋慰别离。
战争,哀伤#想家,雨行马上纵目山川怆然追念余祖九龄公至宋世杰公皆孤忠表表凛然万古,处处汹汹苦战征，炎方烽火几时平。雨声遍洒孤臣泪，风景空怜异代情。国破匈奴千古恨，心悬明主一身轻。唐朝宋室家声在，肯使吾曹落后名。
思乡,喜悦#想家,闰五月二十七日发金陵简同舟者,半年尘土满征衣，怅望关河赋式微。杨柳矶头悲昔日，凤凰台下送斜晖。潮来城阙鲈何在，火裂秋云雁不飞。幸自故园松菊美，还家莫遣赏心违。
思乡,愁绪#流泪#失意#想家,经禁城,日没路且长，游子欲涕零。荒城无人路，秋草飞寒萤。东南古丘墟，莽苍驰郊坰。黄云晦断岸，枯井临崩亭。昔人竟何之，穷泉独冥冥。苍苔没碑版，朽骨无精灵。俛仰寄世间，忽如流波萍。金石非汝寿，浮生等臊腥。不如学神仙，服食求丹经。
思乡#山水,想家,登缥缈峰,天近笋舆如踏空，翻翻巾舄冷泠风。远寻乱嶂出帆外，近数诸村悬镜中。沙草微茫似楚泽，涧花凄冷非吴宫。湖西湖东尽堪望，两地乡心谁与同。
思乡,孤独#想家,其三,此身岂复系西东，流浪江湖伴塞鸿。曲突非图三爵客，直钩何羡六鳌翁。千年陈迹祇今日，万里故园犹个中。冗散偶逃人指数，未应吟啸坐妨公。
闺怨,流泪#想家,望夫石,江上见危矶，人形立翠微。妾来终日望，夫去几时归。明月空悬镜，苍苔漫补衣。可怜双泪眼，千古断斜晖。
战争,哀伤#流泪,洛阳,洛阳昔陷没，胡马犯潼关。天子初愁思，都人惨别颜。清笳去宫阙，翠盖出关山。故老仍流涕，龙髯幸再攀。
思乡,愁绪#想家,徂暑山行过临江宿熊氏池馆留题五首 其一,天南土风暖，入夏火云偏。游子忆赐冰，倦马思饮泉。高城俯清江，山路蜿以蜒。何不息尘鞅，愧彼衡门贤。
思乡,哀伤#想家,中秋夜颐和园直庐 其一,旷籁寂思虑，直庐饶清秘。玉漏响沈沈，声递宫花外。谁家宴西园，夜半发歌吹。怅触羁旅情，竟夕不成寐。秋月照关山，千里共明媚。遥忆故园人，娟娟坐相待。
思乡,哀伤#愁绪#想家,其二,一自仙即去，何时续胜游。鹏图息天末，鸡骨卧林丘。对此他乡月，悲君故国秋。支床无已过，圣主或遗忧。
思乡,愁绪#想家,至省城,三山佳态及春荣，万里归来眼倍明。逆旅惊传游子至，缘郊喜见故人迎。晴云犹似岷中色，昼浪还疑峡里声。扰扰风尘缘未断，更从渔父问南征。
思乡,哀伤#愁绪#想家,襄城七夕,万里劳三月，他乡七夕天。几声茅店雨，一带晚村烟。兴到酒难觅，愁来夜不眠。鼓盆余已久，乌鹊亦空填。
思乡,愁绪#想家,次韵寄题万顷寒光奉呈休斋先生,闲将岁月老烟汀，更遣诗情到杳冥。游子故应悲旧国，壮怀那肯泣新亭。一官避世今头白，万卷收功久汗青。但见潮生与潮落，不知沉醉又还醒。
思乡,愁绪#想家,次韵徐子礼提举莺花亭 其一,滩长石出水鸣堤，城郭西头旧小溪。游子断魂招不得，秋来春草更萋萋。
思乡,愁绪#想家,其二,贾客金多梦不成，窗前叶落自心惊。可怜游子囊羞涩，夜半长歌看月明。
悼亡,流泪#想家,哭圆实（即真乘父也）,扶子携孙入化城，闽天风雨草鞋轻。此生已了人间事，到死还添塞外情。万里冰寒含泪遣，一池花发撇衣行。瓣香欲寄黄沙隔，孤雁无声月自横。
思乡,恐惧#惊讶#想家,其四,星星华发镜中惊，好赋归欤接淅行。重位宁贪高一品，故园无惮远千程。晴天花络春山色，落日松和秋水声。无恙闾峰三百寺，遨游吟啸老馀生。
思乡,孤独#想家,过赵家庄,老子方孤闷，西山忽在旁。回头邬子砦，明眼赵家庄。试饮章江味，中涵吉水香。望乡侬已喜，而况到吾乡。
思乡,哀伤#愁绪#想家,和勉之种菜,不稼深知素食非，他乡还种菜成围。咬根我辈原当肉，抱瓮人谁解息机。暮雨疏花沿屋展，晓风黄蝶过墙飞。南山亦有荒畬在，何日同君种豆归。
思乡,恐惧#想家,其三,桃源何处独伥伥，咫尺烽烟隔故乡。恶梦每疑逢黑劫，微官也似熟黄粱。饥寒我愧陈无已，忧乐谁知杜季良。身世那堪追子美，咏诗独立太苍茫。
思乡,哀伤#愁绪#失意#想家,怀归,久客怀归思惘然，松间茆屋女萝牵。三杯桃李春风酒，一榻菰蒲夜雨船。鸿迹偶曾留雪渚，鹤情原只在芝田。他乡未若还家乐，绿树年年叫杜鹃。
思乡,恐惧#惊讶#想家,其十一,昔我居环堵，江村远甲兵。池风鱼沫出，林雨竹根萌。天阔看无尽，窗虚梦不惊。全无近市宅，唯此故园情。
怀人,哀伤#孤独#想家,怀社中诸子,风尘世路悲青眼，长啸悠然有所思。故国云山劳梦想，天涯兄弟忆参差。春风几度平原酒，白雪诸君梁苑词。摇落故人羁旅客，南来双鲤信偏迟。
思乡#怀人,哀伤#想家#思念,寄任夫人,可怪暌违日，相思几换年。故园芳草合，南国美人偏。生死交难见，悲欢意莫宣。祗应三五夜，明月共君圆。
思乡,孤独#想家,宿丹阳闻笛,烟冷江空孤月明，夜深人静浪初平。故园才隔二百里，短笛不禁三四声。树远丹阳临古驿，山围铁瓮望高城。相逢尽是离家客，只向蓬窗说旅情。
思乡,孤独#想家,浦口城南晚望,浦城南畔万峰层，出郭全消百感兴。长笑呼风杨子客，伛偻携钵定山僧。清秋自爱乘游兴，暇日谁能坐曲肱。极目已窥吴楚遍，故乡云树最无凭。
思乡,恐惧#惊讶#想家,又和漫成四首 其一,谈麈顿销夷檄变，思莼忽动故园心。南人引领惊相问，为爱甘棠一片阴。
思乡,愁绪#想家,其五,景到红稀绿暗边，天涯游子故依然。閒拈彩笔供吟弄，不愧青绫任独眠。开口细谈齐物论，清心潜玩谷神篇。鸣鸠乳燕郡斋午，一榻松阴正渴贤。
思乡,愁绪#想家,出白土,晨兴即长路，曙色喜初分。白土家家店，青山处处坟。虎踪当路见，鸡唱隔林闻。游子心中事，悠然岭上云。
怀人,流泪#想家,荅寄子与时自芦台移瑞州按察山东,北风飞雪拥南奔，苦向绨袍掩泪痕。病客世疑中散傲，故人官起外台尊。尺书万里存交谊，一岁三迁见主恩。月出登楼如匹练，每依吴观望吴门。
思乡,孤独#想家,怀董缶堂,爱尔篇章好，临风见古人。讵无千载目，日益故乡贫。白发惭滫厚，青镫拭蠹频。嗟余亦寥落，执手倍伤神。
思乡,愁绪#惊讶#想家,重阳即席呈诸兄叔,淅淅西风作晚凉，惊人节物又重阳。频年此会成千里，环坐如今共一觞。且把黄花开笑口，莫因白发搅愁肠。人生聚散浑无定，来岁那知在故乡。
思乡,哀伤#愁绪#流泪#想家,客中秋社,社日伤心在客中，凄然涕泪落秋风。故乡田土荒芜尽，枉向他州说岁丰。
怀人,想家#思念,寄余司理明复,安石榴花栀子齐，秣陵城下听莺啼。相思只隔长江水，人倚高楼震泽西。
思乡,愁绪#想家,夏文甫周稚尊张康叔薛世和冯伯延吴允兆汪象初黄说仲张汝弦九子见过得长字,群公敦夙好，携手问潜郎。落日青萍在，秋风白发长。马卿虽玩世，张翰已思乡。禅理閒差胜，词锋老渐藏。秫花犹未酿，菰米但堪粮。将客聊开径，呼儿稍进觞。苑连凉竹密，溪近野莼香。招隐还题馆，钟山傍草堂。
思乡,哀伤#愁绪#想家,杂诗二首 其一,循行大道閒，游子寒无衣。北风吹短草，日暮黄埃飞。托生乱离中，穷达将安归。我有一尊酒，可以免悽欷。荣华离早霜，槁木知春晖。代谢各有序，安用常依依。遇物随所托，所得在玄机。
田园,孤独#流泪#失意,归田园,田园二载别，重到理蒿莱。虽然吾年老，尚堪历陇崖。比舍旧农侣，斗酒来追陪。及时播嘉谷，引水灌新栽。乘凉就茂树，踞地席青苔。昼永眠深洞，朗吟荡胸怀。童子为治食，搴蔬向篱隈。两盂腹已果，千钟安用哉。最喜延三益，妙道相取裁。善言踰琼璧，良士杞梓才。不藉好修士，谁与奠埏埃。
思乡,愁绪#想家,其二,赫赫京内史，炎炎中书郎。昨传徵拜日，恩赐颇殊常。貂冠水苍玉，紫绶黄金章。佩服身未暖，已闻窜遐荒。亲戚不得别，吞声泣路旁。宾客亦已散，门前雀罗张。富贵来不久，倏如瓦沟霜。权势去尤速，瞥若石火光。不如守贫贱，贫贱可久长。传语宦游子，且来归故乡。
送别,愁绪#想家,送刘侍御,狱成收夜烛，整豸出登车。黄叶辞荆楚，青山背汉初。早朝新羽卫，晚下步徒胥。应念长沙谪，思乡不食鱼。
思乡,愁绪#想家,早春,山寒花尚迟，雪霁江已绿。怀新感游子，哢节喧众族。且同尊俎乐，幸免章绶束。更拟登前峰，青郊可游目。
闺怨,哀伤#流泪#怨恨#想家,闺怨,人世悲欢不可知，夫君初破黑山归。如今又献征南策，早晚催缝带号衣。
思乡,哀伤#愁绪#失意#想家,汪侨孙酒间道故灯下有作依韵口号,生死论交二十年，他乡消息总茫然。新诗刻烛还成泪，老兴将灰未灭烟。今夕樽前拌玉倒，别时衣上有珠悬。衙斋天与闲人作，好办饥餐和困眠。
思乡,怨恨#想家#思念,辛丑九日,几年重九愁中过，不似今年思转愁。南浦云迷鸿雁字，故园霜冷菊花秋。纶音已喜覃恩泽，涸鲋谁怜久滞留。破帽不禁风色紧，却嫌蓬鬓日飕飕。
思乡,哀伤#愁绪#想家,其二,旅席何曾暖，严程不暂遑。窗间蝴蝶梦，天上鹭鹓行。晓曙疏星白，风沙大陆黄。主人粱正熟，驱马复他乡。
思乡,哀伤#恐惧#惊讶#想家,团墩秋月,庾亮楼前月正明，谢公墩上雨初晴。清光照我双吟鬓，此夜怀人万里情。隔竹流萤看不见，绕枝羁鸟宿还惊。天涯一望乡心切，肠断秋山笛里声。
思乡,流泪#恐惧#想家,其二,江干裘马鬓容凋，往事惊心涕泪遥。渐近故乡闻战伐，那堪物态见萧条。菊荒陶令归来径，帆趁鸱夷去后潮。近日世情君莫问，巾车宜逐北山樵。
思乡,哀伤#愁绪#想家,入蜀行 其一,荆门西上即瞿塘，一路猿声莫断肠。应有巫云化神女，朝朝暮暮慰思乡。
悼亡,流泪#想家,哭黄平之,平湖城上弄珠楼，浩浩烟波日夜愁。一自乱离成死别，不堪风月忆同游。孤城何处烟云断，远浦依然白雁秋。他日挂帆过角里，祗应挥涕吊荒邱。
思乡,愁绪#想家,其二,灿灿中林月，迢迢夜向徂。游子不能别，忼忾悲以呼。行役无远近，出门尽畏途。况值严冬日，身上无完襦。非无室家好，其奈饥所驱。
思乡,哀伤#愁绪#想家,和曹职方至日,宦游将老愧蓬飘，逢节他乡倍寂寥。世网萦身难自解，鬓霜凝鉴不重消。随阳鸣雁闻初急，向日丹枫惜半凋。饱暖全家尽君赐，忍看编户独无聊。
思乡,哀伤#愁绪#孤独#怨恨#想家,春第相从有年，去岁复间关渡海随予来粤，今乃请携家归台，并以绢乞诗为永念，怆然赋此（丘春第字金杏，台湾台中人。）,此去成乖隔，相从十载馀。病劳调药物，閒仗护琴书。离别他乡苦，交情患难疏。将诗与吟诵，天末傥怀余。
田园,哀伤#怨恨,闲居书事,园林绿叶一番新，桃李吹成陌上尘。玩易焚香消永日，听琴煮茗送残春。隐居正欲求吾志，大患元因有此身。堪笑痴人营富贵，百年赢得冢前麟。
怀古,孤独#恐惧#想家,聊城怀古,赐履封疆锦绣联，诸姜无土是何年。元功落落老居赵，故国拳拳独有燕。苍呐口濡更黑白，黄金台址未尘烟。鲁连亦似奇男子，只说东游恐未然。
怀人,愁绪#失意,寄吴方之,江树云连碧水隈，离群怀抱郁难开。风尘渐老潘生鬓，痛哭谁收贾傅才。二月閒愁芳草乱，十年清梦故人来。亲交是处同沦落，短笛凄凄怨落梅。
送别,孤独#想家,江上送客,江花已萎绝，江草已消歇。远客何处归，孤舟今日发。杜鹃声似哭，湘竹斑如血。共是多感人，仍为此中别。
思乡,失意#想家,寒食雨,孤城细雨中，惆怅度佳节。禁火食犹寒，思乡心转热。花兼春共老，世与人相阅。何事不归来，官闲好藏拙。
思乡,哀伤#愁绪#流泪#想家,汶阳道中（东平路汶阳县，十四日）,积雨不肯霁，行陆如涉川。青毡纩我后，白毡覆我前。我欲正衣冠，两手如纠缠。飞沫流被面，代我泣涕涟。鸿雁纷南翔，游子北入燕。平楚渺四极，雪风迷远天。昔闻济上军，又说汶阳田。我今履其地，吊古怆苍烟。男儿欲了事，长虹射寒泉。
思乡,哀伤#愁绪#孤独#失意#想家,示故人,在家同匏系，游子似箨飞。昔分参与商，今作埙与篪。感子意气殊，顾我齿发非。茅屋正萧萧，野花亦离离。无酒水可饮，无饭黍可炊。杲杲看朝阳，连连弄夕晖。男儿重交好，雪霜以为期。
战争,恐惧#惊讶,其三,遥传塞上又征兵，使者飞书入汉京。边马不归青海戌，朔云常断玉关缨。七陵松柏今开府，三辅河山夜勒营。自是群公能策虏，即看赤羽莫深惊。
怀人,想家#思念,寄王七礼吉时在十一司李署中,蓟北门下斜街宅，天寒岁暮霜风坼。对床清夜语不休，往往东方曙烟白。余既栖栖吴越间，君亦归耕长白山。山川迢递二千里，极目天涯见云水。五载相思道路难，故人何处讯眠餐。时向扬州问历下，还因历下忆长安。今来一眺春江碧，再得相逢话畴昔。郡斋吊古定题诗，一裂齐纨寄吴客。
思乡,孤独#想家,其二,幸陪斋宿傍龙光，共沐氤氲满眼香。象辂泰坛仪秩秩，汾阴星尾迹凉凉。检书烧烛悲前事，迓节逢阳忆故乡。拟赋甘泉才恨拙，敢言华国有文章。
思乡,恐惧#惊讶#想家,自湘赴广道间杂咏 飞燕,瞥见谁家燕，才惊社日临。洛花移种否，唤起故园心。
思乡,哀伤#愁绪#想家#思念,重阳前五日买菊数本招苏进士张中翰张户部小饮,溟濛烟雨自清娱，木榻苍然客梦孤。人我是非云栩栩，古今消息月瞿瞿。他乡声气杯无恙，此日寒暄菊与俱。秋耐逶迤春树老，相思滏水问莼鲈。
思乡,愁绪#想家,其二,空明秋水浸红霞，一带横塘十里花。落日回桡游子去，个边杨柳是侬家。
思乡,哀伤#愁绪#想家,章频得解后之陜府谒严洪二从事（是年闰十二月）,春闱犹隔闰，逆旅苦栖遑。忽尔游分陜，飘然出大梁。食贫忧桂玉，策蹇冒风霜。杏苑归期近，棠郊去路长。幕中逢旧友，岁晚在他乡。鸡黍且相对，休嗟鬓发苍。
送别,哀伤#想家,别李十一后重寄（自此后诗江州路上作）,秋日正萧条，驱车出蓬荜。回望青门道，目极心郁郁。岂独恋乡土，非关慕簪绂。所怆别李君，平生同道术。俱承金马诏，联秉谏臣笔。共上青云梯，中途一相失。江湖我方往，朝廷君不出。蕙带与华簪，相逢是何日。
思乡,愁绪#想家,立夏日汎舟游青山憩杨氏庵示诸生,岁序忽云夏，青春去安归。天清风气朗，游子怀芳菲。碧湖泛我舟，轻云湛晴晖。入谷山寂寂，缘溪水围围。翛然得幽憩，丹葩耀岩扉。鸟声自歌呼，竹色相因依。举觞伫遥念，日月如梭飞。平生静中愿，岁晚无相违。
思乡,流泪#想家,和友人酬寄,新发烟霞咏，高人得以传。吟销松际雨，冷咽石间泉。大国兵戈日，故乡饥馑年。相逢江海上，宁免一潸然。
思乡,失意#想家,六月望夜忆家,萍浮蓬转菊江边，儿女无知尚少年。地远曾劳书再寄，天清已见月三圆。苦无蒲鸽能消暑，非忆莼鲈也吐涎。斗米千钱柴四百，故乡回首益茫然。
闺怨,怨恨#想家,闺怨① 其一,六七鸳鸯戏一溪，愁人二十四桥西。半天书断三秋雁，万里心悬五夜鸡。蚕作百千丝已尽，乌生八九子初齐。丈人何处听鸣瑟，尺寸长垂双玉啼。
思乡,愁绪#想家,其六十,月情荒尽酒魂癫，欲睡惊啼梦不延。提起远山愁更聚，祇因游子住眉边。
思乡,恐惧#想家,武冈道中小年（以朝岷王至）,马蹄遍历雪花天，客路惊心又小年。寒满疏林时序改，晓侵野色雾烟连。故园何处梅花发，瘦影横空沼砌边。已报春光消息近，驲亭索寞怅风前。
思乡,孤独#想家,镇江秋夜感怀,青灯独夜倚江城，愁听樵楼报五更。去日渐多怜白发，知音谅少叹晨星。梵云山色孤鸿度，秋水天光一棹横。遥想故园兄弟乐，新醅佳酿待同倾。
思乡,愁绪#想家,题陈惟允画东野游子吟图 其一,谁云寸草报春晖，苦费慈亲手制衣。愿拓此图千万本，唤将游子一时归。
思乡,失意#想家,寄刘世亨兼简诸故旧,别后逢人每寄声，自怜多病托群英。经纶有策怀先达，科第无才愧后生。淡月疏钟京阙梦，白鸥烟水故园情。雍容礼乐三千辈，日近清光仰太平。
思乡,恐惧#惊讶#想家,逢一载酒夜过燕邸,不是扬雄宅，谁人载酒来。鸣驺惊犬吠，掩户命童开。客计怜同调，乡心共一杯。帝城今少禁，车骑任迟回。
思乡,哀伤#愁绪#想家,答吴少修见寄,郧中君昨住，念我蓟门行。落日他乡梦，浮云薄宦情。山通秦虢略，驿过楚方城。欲问沉酣事，唯应乞步兵。
思乡,哀伤#愁绪#孤独#想家,经冯氏先茔,音容别后远悠悠，寥落他乡土一抔。野水寒禽空对客，夕阳红树更关愁。手披荒草孤坟在，泪洒残梅一笛秋。淮海十年多少恨，几人归葬故山头。
思乡,恐惧#想家,敬美弟杜门信州移文乞休赋此寄之 其一,寒霜日夜零，廓落成晏岁。羁羽坐空条，畴能不愁思。愁思望故乡，安为久留滞。故乡足稻粱，处者甘其惠。伏罗更以详，忽来诚可畏。不睹双飞凤，摩空适其志。晦显何足陈，无营乃为贵。
战争,哀伤#想家,汉南送张二庆余归吴门,黄山骊岭起嵯峨，万里征车此再过。愁里关河劳远望，客中风物易悲歌。烟残古戍行人少，日落边城战马多。归去吴门秋雁候，音书应寄到岷嶓。
山水,喜悦#想家,游惠山二首 其一,结轸西神践胜游，禅房花木占清幽。山如有约年年好，泉本无心日日流。故宅几经时世换，空门不管古今愁。登临未快尘凡目，更上龙峰最上头。
思乡,愁绪#孤独#失意#想家,十一真,一番花事一番春，梦里荣枯总未真。游子尚迷芳草路，渔郎难认武陵津。空遗交甫江间佩，不逐思王袜底尘。试问东山高卧客，白头谁是赏花人。
战争#思乡,愤怒#想家,绥德城下作,白日何萧条，边声吹枯桑。浮云终不归，随风四飞扬。言登赫连台，万里望西羌。匈奴多种落，纷纷如牛羊。白骨委蓬蒿，谁知是国殇。向夕闻芦笳，泪沾铁裲裆。立发而虎视，何当吞八荒。大刀搏白虹，长箭指天狼。月照戍楼中，不寐空徬徨。男儿有气节，安得思故乡。
思乡,失意#想家,其四,飞雪透疏棂，隆寒袭重被。乡心触景生，惆怅难成寐。
战争#思乡,流泪#失意#想家,昔使广宁出东便门十三年矣仐春重过此门感成,城门晓色暗啼鸦，征马长嘶向碛沙。雨雪关山初出塞，清明时节正思家。乡心万里逢归雁，野馆三春见落花。少壮远游俱寂寞，祇应衰老惜年华。
怀人,想家#思念,仪真寄同年潘明府,闻君作宰临光泽，花发公庭映赐袍。燕阙北瞻红日近，越乡南去白云高。江天鸿雁违千里，宦海风尘欲二毛。忆昔同游今数载，相思中夜梦魂劳。
思乡,愁绪#想家,挽诗,八十年高雪满簪，一生泉石半清吟。开轩爱种篱边菊，适兴时弹膝上琴。辽海鹤归春梦远，楚山猿断暮云深。昨来游子闻哀讣，泣对斜阳戻湿襟。
战争,怨恨#想家,其三,吴地方千里，齐民总荷戈。人生无可奈，天运竟如何。米市黄金贱，沙场白骨多。故山时一望，老眼泪悬河。
思乡,愤怒#孤独#想家,其六,汝魂复何之，汝母在朝那。生时命奇薄，夫死矢靡他。孤女藐始孩，提抱出干戈。伶俜未亡人，被发奔风沙。汝小既偏孤，汝大又无家。自汝失天只，骨肉成土苴。泉下今相遭，烦冤诉无涯。长城土惨裂，黑水冰峨峨。严风纵横起，吹汝魂无多。朝随转蓬飞，暮逐惊沙过。边地虽故乡，阴寒谁奈何。母子魂来归，归我罗浮阿。
思乡,愁绪#想家,戊戌清明杭邸坐雪,思乡处处只愁生，正好春游又不晴。雪是梨花云是柳，马婆巷口过清明。
田园,喜悦#孤独,江村暮雪,落落渔樵家，苍苍起烟雾。岸滑移钓舟，沙平失归路。似有凌波人，盈盈月中去。
思乡,失意#想家,宿戈阳山家将明怅然兼忆李少卿二首 其一,远路倦行迈，山家宿渐明。催衣勤漏鼓，聒枕乱鸡声。树杪摇风向，檐头溜雨鸣。故乡在何处，展转不胜情。
思乡,恐惧#惊讶#想家,鸣蜩,雨馀云漏日，虫思已喧喧。时节惊初夏，声音似故园。为谁吟绿野，相共送黄昏。便是秋来信，霜髯更几根。
怀人,孤独#惊讶,河上寄施愚山,仟郎大雅振鸣珂，此日相思下浊河。乘传才名天下少，惊人诗赋粤中多。孤舟野火吟鹦鹉，古戍寒刁散骆驼。不尽萧骚芦荻月，欲乘秋色敬亭过。
思乡,哀伤#愁绪#想家,其二,海滨留滞日，分袂况斯时。远道无由息，他乡有所思。世情憎宦达，吾意虑归迟。事业将看汝，东篱早咏诗。
怀人,哀伤#思念,閒居有怀王廷评全吾,澄海城东海水流，相思心共水悠悠。身居瀛岛八千里，梦入神京十二楼。日暮碧云空合散，天长青鸟漫沉浮。多情只有别时月，长挂莲峰照白头。
咏物,恐惧#惊讶,菊,东篱摇落后，密艳被寒催。夹雨惊新拆，经霜忽尽开。野香盈客袖，禁蕊泛天杯。不共春兰并，悠扬远蝶来。
思乡,哀伤#愁绪#想家,其五,一室他乡远，四檐寒雨声。主人怜夜永，添火坐深更。
思乡,喜悦#想家,初入京黄士明吉士夜过谈旧,风尘羸马入燕关，杯酒逢君意气间。夜话故园难竟语，远来孤客亦开颜。长杨已羡能遭主，小草何心更出山。最是春光饶上苑，教人仍向日边还。
思乡,哀伤#愁绪#想家,九日言怀,二九即重阳，天清野菊黄。近来逢此日，多是在他乡。晚色霞千片，秋声雁一行。不能高处望，恐断老人肠。
思乡#山水,想家,游清泉寺,路绕苍松迥，寺俯清泉幽。况复得佳友，来游当杪秋。情随水声远，兴挟山光浮。两涧涉游足，双峰睇吟眸。陆寻虞监宅，林访袁家丘。徘徊念畴昔，感叹罢冥搜。古今如大梦，身世一浮沤。不悟无生乐，终缠有漏忧。晤言资道侣，冥理契缁流。咄嗟已成累，竟动故园愁。
田园,失意#想家,翁村思归,一年归计又蹉跎，落尽梨花春不多。昨夜翠微深处宿，月明无奈子规何。
思乡,哀伤#愁绪#想家,其二,他乡半是故乡人，佳节同游日未曛。荒冢纸灰忽飞起，归心谁得似归云。
思乡,失意#想家,渡黄河和大司农韵,秋水轻帆忆此过，故园一卧任蹉跎。江山乱后重为客，蒲柳新时又渡河。柔屋几家晨爨少，桃花三月晚潮多。十年筑舍空民力，忍听劳劳鸿雁歌。
思乡,哀伤#愁绪#孤独#想家,壬戌重午于潜李氏作,我来于潜县，知有老聃族。王气歇唐家，孙支散幽谷。居然多仕版，壁列登科录。生儿皆可爱，大小芝兰馥。大者初试归，两眼如明烛。小者才读书，应对机锋速。他乡客重午，菖蒲随饮俗。老去卧家山，如梦开诗牍。
思乡,愁绪#想家,奇见①,红牙催拍燕飞忙，一片行云绕画堂。眉黛蹙成游子恨，脸红烧断故人肠。榆钱不买千金笑，柳带何须百宝妆。舞罢隔帘偷送目，不知谁是楚襄王。
战争,怨恨#想家,再和,区区邑落四逢秋，敢诧归期占上游。似得葵丘瓜代信，如销都护玉关愁。琴弹夜月声还变，诗写溪山兴未休。幸有台池且同醉，别离到后更何由。
思乡,愁绪#恐惧#惊讶#失意#想家,灯夕不出偶成,晚岁光阴只自惊，眼中乐事叹何曾。雕鞍绣幰多游子，纸帐蒲龛一病僧。尘翳扫除方寸地，光明散作百千灯。维摩丈室跏趺坐，千息调匀唤不应。
思乡,孤独#想家,答欧桢伯先生,邂逅从京国，凄违阅岁华。每怜身是客，长傍醉为家。地僻稀逢雁，官閒合饵砂。世途嗟泛梗，清汉望归槎。忆种门前柳，慵看县里花。乡心何处折，山郭暮鸣葭。
思乡,喜悦#想家,颍州道中谢野人献菊有作,晨发颍州路，朝光启城闉。修涂接林端，遥见菊蕊新。微霜抽寒馥，宿露滋清神。驻马一回盼，驾言踰前津。野人折相赠，顿使幽意亲。菉苞含紫贝，琢玉规芳鳞。佳色满辔繘，流芬藉衣巾。故园有遗侣，高兴发上辰。东篱坐相待，西苑归何因。餐英解颔顑，酿酒酬苦辛。眷言谢修涂，雅意长相伸。
思乡,哀伤#愁绪#想家,秋夜闻砧,万遍千回捣未休，疏星凉月夜悠悠。酒醒空馆闻偏苦，老厌他乡听更愁。绡帐银屏霜气早，黄云白草塞垣秋。妾心已逐寒声碎，凭仗风吹到海头。
山水,失意#想家,登丁家山康氏别墅访主人不遇,移舸依山根，履级凌缈缥。湖阴匿奥区，悬径羊肠绕。下上勤穿筑，精庐寄霞表。辟圃设亭台，卉石皆可宝。俨彼神鳌背，文理镂妙巧。飘唾天风秋，云物示鳞爪。足底泱漭水，群峦拥奇矫。主人笼万有，道欲一壑老。啸歌荡虚空，衔酌亲飞鸟。孤攀隔提携，我亦赘蓬岛。
思乡,失意#想家,江亭晚望（一作赵嘏诗）,碧江凉冷雁来疏，閒望江云思有馀。秋馆池亭荷叶歇，野人篱落豆花初。无愁自得仙翁术，多病能忘太史书。闻说故园香稻熟，片帆归去就鲈鱼。
思乡,愁绪#想家,登六和绝顶,江分吴越绿漫漫，闲向浮屠绝顶看。目览钱唐殊觉小，身游玉宇不知寒。海连芳草春潮急，山拥颓阳古木蟠。游子举头应怪问，何人天半拍阑干。
战争,哀伤#想家,吊定海死事诸君子,漠漠沙场百战尘，独留正气在乾坤。长埋碧血流余怨，剩有丹心报主恩。烽火孤城伤往事，江湖杯酒酹忠魂。问谁替作睢阳传，事迹分明待讨论。
山水,孤独#想家,登竺峰,健步攀缘上碧峰，方知绝顶路岐通。一生如在九霄上，万景都归两目中。老鹤独翻珠草露，孤猿啸落桂花风。青箱家世君休问，江左于今事不同。
战争#思乡,想家,发燕山,西风乾木叶，原野变颜色。征人别所知，去去燕山北。省觐亦其常，我独何偪仄。春明发故园，秋乃辞京国。岂曰哭穷途，蹭蹬至此极。亦以走边庭，徒旅不可得。羽箭逐庄头，腰刀随戍卒。浑脱取其温，驽骀借其力。冰霜不畏寒，崎岖亦可出。纵复隔关山，凌风有羽翼。
怀人,哀伤#孤独,旅夜怀远客,异乡多远情，梦断落江城。病起惭书癖，贫家负酒名。过春花自落，竟晓月空明。独此一长啸，故人天际行。
闺怨,哀伤#惊讶,闺情集句四首 其一,绿惨双蛾不自持，晓庭和露折残枝。长疑好事皆虚事，莫遣佳期竟后期。旧曲听来犹有恨，柔肠结尽转相思。遥知更有难忘处，射雉春风得意时。
咏物,喜悦#失意,梅,吾家舍西多此梅，白玉花缀棠棣枝。冒寒糁糁已蕴玉，自开及谢酒屡持。羁栖临安三换岁，向来一醉知无期。君家此花富冰艳，举觞折赠如云披。欣然拱视不暇揖，坐想故隐增依依。只今匏系未归去，俗鞅吏网相驱驰。就公看花仍摘实，信美我语如观颐。祇应两庵有归梦，梦到花下奚复疑。
思乡,失意#想家,九日偕馆中诸友集天宁寺,帝京重九日，朋旧共开樽。地远城西寺，台高蓟北门。云光移塔影，山势断河源。忽睹南征雁，令予思故园。
思乡,哀伤#愁绪#想家,晓行,我行九月晦，闻鸡起晨装。驰驱入铜城，明星正光长。马首挂参井，虎宿森开张。诸象列天河，薄照征袍黄。翻翻叶上露，拂剑寒且苍。行人断四郊，游子心独伤。简书怀遣畏，岂不念风霜。悠悠向远道，征人事徬徨。江南无使来，音书就谁将。
怀人,哀伤#流泪,道中寄景珍兼简庾元镇（原注：熙宁五年北京作。）,传语濠州贤刺史，隔年诗债几时还。因循樽俎疏相见，弃掷光阴只等闲。心在青云故人处，身行红雨乱花间。遥知别后多狂醉，恼杀江南庾子山。
战争,流泪#失意#想家,闻警 其一,烽火传西夏，干戈又早秋。已闻百万尽，未解九重忧。战血腥原草，笳声咽戍楼。贾生馀涕泪，独向塞垣流。
思乡,哀伤#流泪#想家,黄鹂峡阻风雨,荆河终日雨沉沉，点缀重山黛色深。芳草绿迷羁旅梦，浓云碧锁望乡心。江豚吹浪千峰暗，石燕旋风万壑阴。回首南楼春已暮，又添摇落泪沾襟。
怀人,想家#思念,寄南中友人,相梦如相见，相思去后频。旧时行处断，华发别来新。浪动三湘月，烟藏五岭春。又无归北客，书札寄何人。
思乡,愁绪#失意#想家,中秋无月同李子朱王元美李于鳞比部赋得城字,四野苍茫云雾生，月华暗度凤凰城。樽前不辨银河影，楼外空传玉笛声。鸿雁清秋游子意，梧桐白露故园情。谢庄欲赋还惆怅，今夜关山何处明。
思乡,愁绪#想家,晓过伊水寄龙门僧,龙门树色暗苍苍，伊水东流客恨长。病马独嘶残夜月，行人欲渡满船霜。几家烟火依村步，何处渔歌似故乡？山下禅庵老师在，愿将形役问空王。
思乡,孤独#想家,江行,去去更谁适，孤舟又短篷。天长风易怒，村晚树尤浓。云冻不成雨，烧明何处峰。故园归未得，岁暮尚飘蓬。
战争,愁绪#孤独#怨恨#想家,送夏秀才赴征北幕,长剑辞亲爱，将酬报国心。家乡一骑发，关路万重深。旆卷迎边日，笳鸣乱夕阴。遥知征戍将，开幕待陈琳。
思乡,哀伤#想家,寒食 其一,三年羁旅逢寒食，万里江山隔故园。坟墓荒凉谁拜扫，东风吹泪湿黄昏。
思乡,失意#想家,盆梅,素盎疏枝岭外传，幽香岁晚挹来偏。贮从官阁风帘下，韵夺山桥野店前。映雪清寒浑欲笑，张灯的皪倍增妍。故园回首无消息，每到花时几怅然。
思乡,流泪#想家,其二,长跪牵客裾，故乡今何如。客起长跪言，故乡不可居。坟垄既芜没，宁复识田庐。邻巷鲜故人，族属半丘墟。岩岩高山谷，今为官路衢。主人聆客言，涕泗交涟如。离乡三十载，少女为人姑。迩者日以亲，远者日以疏。狐狸知故穴，牛马知故阹。愿为连理树，托根北山隅。
思乡,愁绪#想家,挽观察判官魏君,忠孝前朝著，风流奕世存。悬钟魏绛宅，遗笏郑公孙。云散馀仙洞，花开自故园。伤心延客处，稚子独应门。
思乡,喜悦#想家,其二,论交无久暂，欢会慰天涯。情惬邱中赏，言多物外期。乡心砧杵急，秋色鬓毛知。拚醉兹宵酒，城头漏下迟。
思乡,愁绪#想家,其五,乾坤倦游行将归，损山容益水光肥。片云帆侧不能影，木叶天际知己飞。游子去妻百交感，战伐渔樵双息机。驱除姝暖返肃爽，禁愁为惜素心违。
思乡,哀伤#愁绪#孤独#想家,思归,回首青山白，极目黄河黑。烟水自迷茫，云峰空屴崱。游子何日归，羁此燕山北。孤灯五夜风，陋户十年月。道路阻且长，梦魂忘楚越。秋雁去还来，岁岁他乡客。
怀人,愤怒#恐惧#惊讶#思念,寄阳羡山俊癯翁,一曲相思断玉弦，白芙蓉畔水生烟。自从上国人相别，每看中秋月不圆。蜀马嘶风惊鞑鼓，吴儿杀气暗渔船。何当跨鹤来阳羡，同访黄龙古洞天。
战争,愤怒#想家,题徐道力壁上墨梅,狞龙蜿蜒几千尺，下挟风雷喷四壁。天公激怒醒长梦，左耳割入华阳洞。怨血流腥涌墨云，枯鳞脱尽三江冻。苍髯笔笔皴莓苔，寒冰尽裂横飞来。长风万里吹不落，羌笛关山易萧索。
思乡,愁绪#想家,其七,会稽山与白云齐，海阔谁怜雁过稀？犹幸峤南天气暖，免教游子叹无衣。
思乡,愁绪#失意#想家,罗山甫自晋徂齐见困盐官暂诣京师携家南还遂有此赠,十载青云迹渐疏，风尘作客意何如。服车垂老偏知骥，弹铗从工不为鱼。游子千金堪买赋，佳人五色漫裁书。江南蓟北俱摇落，那得樽前忆故庐。
思乡,哀伤#愁绪#孤独#想家,遣兴六首 其一,避地适他乡，息肩谢羁束。生事未有涯，暂止聊自足。南园实清旷，可以永幽独。层楼面群山，俯见湖水绿。杂英被郊甸，鱼鸟得栖宿。登临且慰意，未暇计远躅。圣贤有遗训，知命夫何辱。
怀人,想家#思念,寄孙鲂秀才,郡楼东面寺墙西，颜子生涯竹屋低。书案飞飏风落絮，地苔狼藉燕衔泥。吟窗晚凭春篁密，行径斜穿夏菜齐。别后相思频梦到，二年同此赋闲题。
思乡,愁绪#想家,己酉九日瓜州次陶靖节己酉九日韵,广陵值佳节，游子欣慨交。闲情日已适，短发秋自凋。俯愧鱼龙蛰，仰惭鸿雁高。落木际遥岸，微云翳曾霄。岂无沉尊醁，薄慰行路劳。采菊芳洲上，独酌当金焦。酣来登远游，怅望柴桑陶。达人爱重九，从古非一朝。
田园,哀伤#恐惧,和陶诗六首 和归田园,皇天亦爱我，生我匡庐山。勉承父母志，功名期少年。既无取日手，远去穷虞渊。又无谋生才，广有负郭田。富贵两不谐，胡为乎世间。眷言敷原居，宛在瀑布前。野旷易得月，谷虚常带烟。行歌紫芝曲，醉上香炉巅。念此百年身，有此足以闲。若乃不决去，使彼山悽然。
思乡,孤独#流泪#失意#想家,赤溪署作,官鼓声喧应晚潮，衙斋寂坐篆烟消。樽前酩酊怀前事，灯下团圞话此宵。年老却欣终岁暖，时清不碍故乡遥。游踪六载浑如梦，转瞬风光春又韶。
思乡,愁绪#孤独#想家,清明,落落逢佳节，闲愁病里深。片云来客梦，芳草乱乡心。不尽风花泪，何堪水竹吟。家山遗故陇，松柏意森森。
怀人,怨恨#想家,怀友,故人多没别离间，年少惟君尚未还。雨歇听莺逢楚驿，花飞立马别吴关。客愁萧瑟淮南叶，乡思苍茫海上山。何日高楼重买醉，尊前舞剑笑朱颜。
思乡,愁绪#想家,其二,都骑骎骎指汶阳，关门应识弃繻郎。暮寒烟浪归期阻，细雨檐花饮兴长。束带暂为彭泽令，曳裾休忤汉梁王。边城情味君应会，为说无憀与故乡。
思乡,哀伤#愁绪#失意#想家,清淮晓发,老鬓萧条逐客程，秋风瑟瑟唤愁生。五更月照他乡影，万里河流故国声。落拓人当疑慢世，浮沈吾亦厌虚名。何时归去衡门下，竹杖芒鞋傍鹤行。
思乡,愁绪#孤独#想家,抵家作,北望燕山飞鸟外，南来皖水白云端。芳辰载道难为客，游子还家胜得官。堂上慈亲仍健饭，膝前稚女解承欢。榴丹艾绿还佳节，醉泛流霞仔细看。
思乡,失意#想家,过江州有感,但得绝流去，此行非我身。有军挥白羽，无令不朱轮。坐失邯郸策，空嗟洮水人。故园花已落，惆怅老风尘。
思乡,哀伤#愁绪#想家,狼山大观台 其一,他乡经乱独登台，万里江天眼暂开。山势远从京口落，潮头高过海门来。百年世事翻棋局，半壁桑麻换劫灰。日暮寒林霜叶下，秋空一雁发声哀。
思乡,愁绪#想家,读柳子厚若为化得身千亿散上峰头望故乡之句有感,茅屋三间昼掩扉，遮藏足得讼前非。雨馀燕踏竹梢下，风动蝶随花片飞。闲自钩帘通野色，时因酌酒见元机。思乡化作身千亿，底事柳侯深念归。
思乡,孤独#想家,咏闽儒三则 其三 蔡西山先生,一卷参同契，读书破万行。测天知朒朓，吹律叶宫商。河洛千秋秘，韬钤百技长。先生能啖荠，老友许联床。忽下门人泪，何来御史狂。含沙多鬼蜮，昭祸岂文章。风雨孤舟别，江湖去国忙。难忘萧寺语，长恸道州亡。斗酒空山酹，遗编败箧藏。不孤属吾道，小谪亦何妨！有子称同调，何人吊故乡。九原应一慰，两字迪功郎。
闺怨,愁绪#思念,长门怨,叶落空阶静，花开对晓莺。相思明月影，独坐数残更。
思乡,流泪#想家,晋昌晚归马上赠,西北朝天路，登临思上才。城闲烟草遍，村暗雨云回。人岂无端别，猿应有意哀。征南予更远，吟断望乡台。
思乡,流泪#失意#想家,滞京口,何事栖栖苦，京江雨雪行。千艘争带水，万橹杂鸡声。睡为乡心减，身从客路轻。低徊三十载，潦倒悟浮生。
田园,愁绪#孤独,梵天寺闲居书事,松杉围静室，踪迹远人群。抱疾添华发，看山羡白云。苔痕经雨长，蝉韵带风闻。独坐无来客，西轩日又曛。
思乡,哀伤#孤独#想家,九日登仁寿寺后山,石閤凌香岫，凭高烟雾开。人疑送酒客，地即望乡台。雁度桑乾去，云从碣石来。鱼龙瀚海北，万古一悲哀。
思乡,失意#想家,晓行车中口占,茅檐矮屋伴灯眠，催上征车意惘然。林缺天光明似水，月残人影淡如烟。饥驱踪迹原难定，饱历风霜又一年。回首故园丛桂好，几时方办买山钱。
怀人,哀伤#想家,梁同庵书辞北上赋此寄别兼讯祖心弟,因乱频相失，惊闻复远行。长安从旧路，出处此时情。万里山川险，三春风雪清。故人犹可晤，期以慰生平。
思乡,哀伤#愁绪#想家,旅舍,旅舍盘丘垄，他乡恋物华。露流常湿树，霜煖不彫花。江减看帆小，城荒觉路赊。雁归浑未定，犹似滞天涯。
思乡,惊讶#失意#想家,其二,国香沦落在天涯，常畏人知使护遮。雅韵曾翻西掖砌，佳名宜亚子亭花。野僧好事勤栽植，北客思乡倍叹嗟。安得花前还醉倒，可怜不属五侯家。
思乡,愁绪#想家,马坡村赠旧馆人,数载今重到，还非驷马来。主人年鬓改，游子客程催。鸡黍欢清夜，阶除落故槐。明秋随朔雁，迟我复能回。
思乡,哀伤#愁绪#想家#思念,将归篇闻希尹有东归之念作此招之（一作 李梦阳 诗）,对面有乖绝，千里长相思。登高望来车，入门赋将归。惊风何飘飘，兽兔莽间啼。群鸟各有趋，他乡难独依。独依令人感，悠悠浮云驰。悠悠尚可道，霜露陨百草。
怀古,哀伤#愁绪,越来溪怀古,吴国江山亦壮哉，一朝谁信越兵来。旌旗尚动春波影，歌舞翻成子夜哀。往事悠悠馀败垒，伤心脉脉一登台。姑苏麋鹿何须恨，闻道阿房也劫灰。
山水,孤独#想家,游慈感寺用壁间赵安石韵,薄俗冷还暖，馀年春复秋。诗穷无限意，身老半生愁。饱睡书慵展，居閒客强留。功名羞镜里，白发奈盈头。
战争,恐惧#惊讶#想家,边警,太白秋高烽火惊，羽书飞下晋阳城。沙场风急来胡马，亭障云深出汉旌。战守何人能仗策，朝廷今日始言兵。悬知驾驭还多术，早晚亲临细柳营。
战争,恐惧#惊讶,献鄜坊丘常侍,诏选将军护北戎，身骑白马臂彤弓。柳营远识金貂贵，榆塞遥知玉帐雄。秋槛鼓鼙惊朔雪，晓阶旗纛起边风。蓬莱每望平安火，应奏班超定远功。
思乡,哀伤#愁绪#孤独#想家,寄答华亭朱君（君时在端州制府幕）,云间风雅未萧条，汝复悲歌起泖桥。垂老尚为蛮府客，思乡应作越人谣。羚羊探罢嘉鱼穴，华表书残锦石标。莫更崧台秋色里，愁从古木问前朝。
思乡,失意#想家,中秋夜,一片清光不世情，故乡宁弱宦乡明。风前欲动金波影，云外疑闻玉臼声。多病暂开新酒禁，古人都落几诗评。阴晴向尔难相料，不惜留连到五更。
怀人,失意#思念,寄余士翘,故人千里隔风烟，每到相思辄惘然。惆怅蠹篇凉雨夜，缄题雁字菊花天。瓮头绿醑同谁卧，台上黄金独尔怜。献赋长杨应不远，北帆翘首榻常悬。
怀人,哀伤#思念,寄国范,旧欢新梦两悠悠，只引相思上驿楼。尺素不应无寄处，玉滦江抱凤城秋。
思乡,愁绪#想家,九日胡孟浩携酒与客登官峰赋此,今日天气肃，我心舒且閒。美人携碧酒，与客登青山。矫首思八荒，意适忘险艰。双流白日下，千室浮云间。木叶露已黄，泉声亦潺潺。时序忽若流，但伤游子颜。鴥彼南飞翼，可望不可攀。绵绵山下路，逝此何当还。
思乡,流泪#想家,登燕昭故台骋望,宣武门东春日昏，登临病眼尚乾坤。废台荒草王孙赋，流水空山蜀帝魂。万里风云还北极，千年战伐此中原。浮名今古堪垂泪，底事弦歌有故园。
思乡,愁绪#想家,其三,别家亦云久，昨得家中书。书中何所云，父母与妻孥。昔来柳依依，素雪今载涂。岂不念还归，天子西击胡。登山眺故乡，存没两呜呼。丈夫死国雠，安能恋里闾。生当取封侯，怨别秪区区。
思乡,哀伤#流泪#想家,使日本,使节偏惊物候新，异乡踪迹任浮沉。张骞槎上天连海，徐福祠前草自春。眼为感时垂泪易，身缘许国远游频。故园几树垂杨柳，应向东风待主人。
怀人,愁绪#失意,寄刘草窗原博,空堂独坐叶纷纷，一雁南飞不可闻。野色连天迷远望，高城落日乱寒云。故人眼底无多在，客思秋来又几分。莫怪临风倍惆怅，江乡犹忆白鸥群。
怀古,孤独#失意,高平怀古,路入长平日已昏，野花争发渚禽諠。萧萧荒冢横残碣，寂寂颓祠倚败垣。泽潞已消唐将业，山河犹带赵人冤。征途吊古三秦客，惆怅东风一断魂。
思乡,哀伤#愁绪#失意#想家,遣兴次韵和晁应之四首 其一,老去诗书倦讨论，一樽相对尚殷勤。锻炉放荡狂中散，书阁萧条老子云。要路交亲嗟隔阔，他乡耆旧饱知闻。衰知多病头风甚，解寄新文独有君。
思乡,愁绪#想家,其二,江南无春秋，花草红复绿。燕燕撇波飞，雁雁依云宿。游子去不归，凄凉采菱曲。
山水,怨恨#想家,过江州岸回望庐山,庐山山南刷铜绿，黄金锯解纯苍玉。庐山山北泼蓝青，碧罗幛裹翡翠屏。昨日山南身历遍，今朝山北舟中看。山南是我所部民，山北是我乡中人。部民乡人何厚薄，有人问我山美恶。诧南赊得乡里嫌，评北又道月旦严。两平只在一言内，山如西子破瓜岁，山南是面北是背。
怀人,孤独#流泪#失意,寄怀郑香谷主政（如兰）,闻说康成在，干戈苦未休。离情分一水，别恨满孤舟。入梦怜衰老，阂心定去留。思君今夕泪，随梦向东流。
思乡,怨恨#想家,赵知府母齐安郡太夫人挽诗,生死已无憾，杭人休泪倾。惟留不尽德，常动故乡情。霜净水方落，风高山转清。閒思与令子，幕府再同盟。
思乡,哀伤#愁绪#怨恨#想家,闻角,银漏初传箭，长河已挂城。忽闻呜咽弄，总是别离情。独客惊秋尽，他乡自月明。灯花空有喜，对酒不成倾。
田园,喜悦#想家,由衡岳南台寺历玉版桥至半云庵后山谒庭柏禅师墓还至田家醉书,入山复十里，积翠交万重。曾经太华险，履此能从容。霞外鹄影微，霁初雪意慵。薄薄田舍酒，疏疏远寺钟。泉汲思中泠，樵衲来上封。乡梦莼一丝，春锦花千峰。万类共悲喜，孤筠观淡浓。兹游任醒醉，箕颍怀前踪。
山水,哀伤#孤独,石门瀑布,胸中顿有两龙湫，晚向尘寰得胜游。定是伏龙思远客，剩分一派洗穷愁。
思乡,哀伤#想家,仲春寄表妹张倩倩,湖外青山别路长，沈吟旧事总堪伤。故园明月门前柳，回首春风各断肠。
思乡,愁绪#想家,幕中淩君子伟，咏春草有“旧梦南朝葬美人”句，喜其新警续成三律 其一,天涯游子好吟春，一望蘼芜倍怆神。轻碧黏连三月暮，落红遮盖一身新。青衫东道迎词客，旧梦南朝葬美人。回首龙砂莽云树，几时归路蹴车尘。
思乡,愁绪#恐惧#惊讶#想家,崧台夜眺呈董侍御座主,苍台高郁决清秋，万里烟光一望收。树瞑半含渔火出，潮声低送戍笳流。月浮端水龙吟合，雾捲星岩鹤梦幽。游子正歌王粲赋，却惊霜叶下横州。
思乡,愁绪#想家,寒涧,林间幽鸟啄枯槎，落尽寒潮一涧沙。独木桥西游子宿，酒旗斜日两三家。
思乡,失意#想家,余去秋七月登舟逮此一年矣六月晦日午睡觉闻儿女辈相谓曰明朝又是秋风起推枕怅然走笔记之,流萍断梗飞花委，四海茫然无定止。古今本是一邮传，况乃其中悲转徙。秦淮霜叶乱枫林，苕霅春风泛蘋芷。薄酒时时伴儿女，疏篷处处愁烟水。故乡知是几长亭，眼暗相望越千里。怅念征鸿一纸书，明朝江上秋风起。
思乡,愁绪#流泪#想家#思念,其十,轻舟将言迈，临波风袅袅。行旅已戒途，客心慕远道。握手河梁上，清尊且倾倒。惜别留斯须，垂涕盈怀抱。我有游子吟，伤怀令人老。俛仰发棹歌，轻舟逝遐讨。瀰瀰江中水，萋萋岸傍草。矫首望旧京，千里路浩浩。
思乡,哀伤#愁绪#流泪#想家,寄焦山成老高邮滋老,他乡卧病白头翁，孤愤犹存涕泪中。竹叶有阴唯待月，莲花自殒不须风。明朝白帝行商令，何日黄麾入汉宫。一死等閒无足惜，道人第一莫谈空。
怀人,流泪#失意,用韵寄答东莱张南溪老长府旧友,二十馀年久别来，丘林衰老愧仙才。觞诗即景心犹壮，松菊怡情手自栽。青眼故人常在梦，白头心事已成灰。诗来慰我情如结，旧恨新愁不易裁。
思乡#怀人,想家,惠州除夕立春寄蘧非,苍辂迎郊日，辛盘饯腊辰。暖生堤外树，晴飏陌头尘。花信山桃落，风光涧草新。林禽翻翠羽，江吹起青蘋。气候殊吾土，羁栖隔故人。五羊遥忆汝，万里各孤身。廨舍疏灯夕，琴书旅况贫。客愁销贝叶，乡字断文鳞。归讣沧洲近，交情白首真。相期红药畔，婪尾送残春。
思乡,哀伤#想家,元日喜郑山人携子见访,宦游二十载，喜君清更贫。初携异乡子，归拜故园亲。野艇空江晚，梅花小店春。相逢饮椒酒，况值岁华新。
怀人,想家#思念,寄吴德章签判,莫转朱弦轸，知音世不悭。吟情清似水，壮志屹于山。自入乡关去，相思云树间。春风吹五叶，早趁集英班。
思乡,愁绪#失意#想家,和法宗上人月下怀故人,山沉江海阔，月行天中央。游子宿何许，只应归梦长。浮云且莫生，星河助馀光。徘徊问孤影，惆怅安可忘。
思乡,哀伤#愁绪#怨恨#想家#思念,燕歌行,杨柳落叶金垂丝，鸟来鸟散声音移。他乡应役复几时，去何容易归何迟。梦中寄书伸别离，缄愁结恨那得知。朝登暮涉心力疲，回头迷望悲天涯。衣裳破碎无完肌，箧中旧帛将付谁。舅姑巳老诸子痴，草生垄亩难耘耔。终岁作苦难自持，使妾不暇修容仪。宽恩有日辞荒陲，践更算赋敢违期。辰横参暗空相窥，风吹月照长相思。
思乡,愁绪#想家,陌头,陌头游子矜年少，争把夭桃比貌红。老眼看来浑似梦，开时便与落时同。
怀古,失意#想家,咏怀古迹五首（乙卯） 其一 苍梧,忆昔光天共帝臣，翠华西狩复南巡。百蛮奔走千秋事，五岭蹉跎万死身。兵甲渐加成战地，乡关才出尚比邻。从来发轫骚人兴，野旷云流望转新。
思乡,流泪#失意#想家,秋夕同萧执夫舍侄士饮,把烛开尘榻，幽寻款夜扉。寒城飒欲暮，风叶坐来稀。野兴林间竹，乡心楚上薇。萧条共杯酒，潦倒愧朝衣。
田园,喜悦#想家,陈村夜泊,吾爱川原好，秋风夜泊船。水边禽个个，沙际月娟娟。浊酒昔谁醉，今宵长不眠。疏帘一盼望，独有水连天。
思乡,愤怒#孤独#恐惧#惊讶#想家,壬午年容县舟次有感,霜刃十年剑，孤舟万里程。乡心频怏怏，客鬓渐星星。绝壁横窗暗，高滩入梦惊。几般萦恨处，信是路难行。
思乡,愁绪#想家,游子怨哭刘母四首（辛卯） 其一,北风吹凝云，游子行不息。易挽游子车，难驻桑榆色。车轮遽己远，流光太相逼。游子岂不知，遐心荡凭轼。
思乡,想家#思念,听雨,日数归期似有期，故园无语说相思。芭蕉叶上三更雨，正是愁人睡觉时。
思乡,哀伤#愁绪#想家,其二,荒城晏岁野僧房，迢递他乡忆故乡。病骨不禁风雪冷，一更浑似一旬长。
思乡,哀伤#愁绪#想家,玉河堤畔闻歌,一曲新声起凤楼，他乡明月易生愁。凉风袅袅吹难去，并作寒波出御沟。
思乡,哀伤#愁绪#失意#想家,赠冯紫光游,满天风雪下，怜汝独行人。旅食嗟何晚，寒衣薄过春。他乡言语拙，失路性情真。今古悲游子，谁为激入秦。
思乡,愁绪#想家,中洲处士折梅花并新语为赠率易鄙句为谢,中洲之中十树梅，蟠枝着地照蒿莱。即非无主凭谁伴，自不冲寒要早开。午蝶只随游子意，暮笳难写遁夫哀。幽怀寂寂天应笑，插向归帆雪满桅。
闺怨,愁绪#怨恨,春怨,青春河畔女，相与怨离居。弥月无过雁，三年未寄书。掷花调翡翠，停指绣芙蕖。膏沐空劳咏，羞颜旧不如。
思乡,哀伤#愁绪#想家,其二,道重论交地，书题把臂前。相怜烦缟纻，永好有诗篇。多难休儒服，他乡涩酒钱。但期阳羡隐，见日话归田。
思乡,喜悦#想家,吴待问之蒙城簿,西来赴调合关繻，黄绶风尘厌九衢。祖席且同开口笑，公庭未免折腰趋。长安车马偏欺客，鲁国衣冠肯戏儒。共忆故园归计晚，旧游烟树隔重湖。
思乡,愁绪#想家,将池僧舍东轩晓起,兹轩临绝顶，远与前山平。睡起月初上，冷冷晓风清。暗岭跃飞雷，白云出疏星。四顾莽不辨，惟闻候虫鸣。居人正酣寝，我已事晨征。思妇闺中意，游子天外情。策羸取微径，羁梦何由成。
思乡,愁绪#想家,颂古二首 其一,五凤楼脱问洛阳，金鞭遥指御街长。春风是处华争发，游子年年忆故乡。
思乡,愁绪#想家,其二,万水千山一鹤飞，岂愁游子暮何之。古今此著无人会，王积新输更不疑。
思乡,想家#思念,入川过夔门,楚雨巫云梦未温，又随鲸舰过夔门。峡长滩险愁无限，国破家亡命仅存。间道关山穷万里，故园尸骨恸千村。但教早日平强虏，身世安危何足论。
思乡,愁绪#想家,其三十四,旧栽杨柳色毵毵，千里浑忘寄一缄。春雁高飞惟向北，不知游子在江南。
咏物,哀伤#怨恨,牡丹,洛阳牡丹名品多，自谓天下无能过。及来江南花亦好，绛紫浅红如舞娥。竹阴水照增颜色，春服帖妥裁轻罗。时结游朋去寻玩，香吹酒面生红波。粉英不忿付狂蝶，白发强插成悲歌。明年更开余已去，风雨吹残可奈何。
战争#思乡,哀伤#愁绪#想家,秋夜感怀,飒飒西风日夜吹，将军出塞又空回。不知白骨堆沙岸，犹自红妆送酒杯。诸葛已无筹笔驿，李陵偏筑望乡台。悲歌莫厌伤心曲，不是忠臣定不哀。
思乡,哀伤#恐惧#想家,由广州至南雄舟行杂诗 其八,我母寓武昌，我父官武冈。武冈至浈阳，不及千里彊。遣奴来视儿，慰藉增悽惶。再拜遣奴归，还用慰高堂。夜来卧空舟，忽复还家去。武冈及武昌，分明一室聚。宛转鸣榔声，无端又惊寤。晚帆山影中，还疑故乡路。
思乡,惊讶#想家,寄养正,得君佳句清如玉，秋色惊人换物华。老境侵寻真有感，故园隔绝更兴嗟。女萝绿遍牵茅屋，乌桕红明映落霞。欲酌一尊浇磊块，几时邀子过田家。
闺怨,哀伤#恐惧,宫词二首 其一,节序惊心不自由，攀花趁蝶日悠悠。无端更倚长门树，积叶閒看出御沟。
思乡,愁绪#恐惧#惊讶#想家,吴江夜发,忽觉夜风至，开船梦暗惊。渔灯犹未灭，江月正初生。越树崇朝色，吴门昨夜情。相怜游子意，过雁寂无声。
怀古#怀人,孤独#想家,秣陵怀古三首 其一,别家杨柳正依依，回首西风木叶飞。乡梦已随云北散，客心先逐雁南归。三秋边境仍烽火，九月征衫尚绤衣。莫向穷途叹牢落，料应青眼故人稀。
怀古,哀伤#孤独,粤城怀古,五年城里一枰棋，当局安危总不知。吏部羡官胶柱瑟，右丞改调竖降旗。园林别有莺花主，江海都无?蚌持。祇见越王台畔草，春来依旧草离离。
思乡,哀伤#愁绪#想家,其三,攀花日日出江潭，泪落他乡酒半酣。杜宇多啼偏向北，鹧鸪有志但怀南。
思乡,哀伤#愁绪#想家,百四从妹挽词 其一,姊妹二十四，凋零馀二人。他乡忽传讣，老子倍伤神。已叹嫠居久，何堪逆境频。佳城千里外，西望泪沾巾。
思乡,哀伤#愁绪#怨恨#想家,秋海棠,悲秋不觉住他乡，知有幽花在草堂。酒力渐沉残醉梦，粉痕初换淡红妆。无言对雨犹含恨，有色临风不借香。肠断文君正新寡，当垆偏向马卿傍。
战争#思乡,愁绪#想家,泛江,汎舟成小酌，半醉倚篷看。烽火偏西接，关山直北寒。渚花春漠漠，江日暮团团。谁识荆南守，思乡欲挂冠。
悼亡,哀伤#流泪,哭陈助教,沧江咽寒流，白日黯精魄。劲风摧危柯，嘅念我心识。忆昔奉末契，论交托胸臆。脩名用斧藻，砥行藉虔饬。离居能几何，岂谓子永隔。沈绵婴宿患，千载尚窀穸。遗形嗟莫绍，陨涕伤毁璧。知已今则亡，吾生亦何益。
闺怨,哀伤#想家,秋闺怨（拟秋夜回文）,长河渡影雁斜横，恻恻思君望远情。凉梦带诗催上枕，夜愁和月堕边城。黄花绕径熳容淡，白露凝窗晓梦清。妆阁画眉愁对镜，床空冷尽听虫鸣。
思乡,愁绪#想家,客怀,亲庭旷定省，况复岁华临。明月故乡思，白云游子心。诗怜未超俗，琴恨少知音。何事东邻妇，当当急暮砧。
怀人,喜悦#思念,寄何叔敬兄弟,一别踰三月，相思复几回。山林多胜事，伯仲总英才。旧集题华鄂，新居辟草莱。遥知风月夜，綵侍进霞杯。
田园,喜悦#失意#想家,和陶九日闲居，并引,九日独何日，欣然惬平生。四时靡不佳，乐此古所名。龙山忆孟子，栗里怀渊明。鲜鲜霜菊艳，溜溜糟床声。闲居知令节，乐事满馀龄。登高望云海，醉觉三山倾。长歌振履商，起舞带索荣。坎坷识天意，淹留见人情。但愿饱粳稌，年年乐秋成。
咏物,孤独#想家,鹧鸪,不戏新梅岭上烟，对啼偏向酒杯前。三春悔作江南客，万里愁当落日天。
送别,喜悦#失意#想家,送张五归山,送君尽惆怅，复送何人归。几日同携手，一朝先拂衣。东山有茅屋，幸为埽荆扉。当亦谢官去，岂令心事违。
思乡,孤独#想家,江行杂咏十首 其三,山暝碧云合，秋初白雁征。几多游宦客，徒有故园情。
田园,哀伤#想家,闲居对食书愧二首 其一,游宦无功坐免归，谁令盘箸极甘肥。锦鳞差尾鱼登俎，绣羽骈头雉触机。桑落满壶春盎盎，雨前转硙雪霏霏。残年何地酬君赐，自古羁臣厌蕨薇。
思乡,哀伤#想家,蒙谷见遗雪梨,五内俱烦热，渴饮不得浆。虽邻大道侧，绠短愁汲长。火云大如轮，炙手如沸汤。家居名泉里，轻身去故乡。梦寐九峰下，涓滴生清凉。如何堕羽翼，陷溺摧肝肠。握此香水梨，感激意相将。平日推食心，固结为哀伤。曾几变寒暑，遂致成沧桑。入口犹唾馀，沁骨诚难忘。愿与同怀子，甘苦始终尝。
田园,愁绪#恐惧,二日南村以小舟见邀冒雪至其寓斋晤汪叟共饮因谈出世之事,屋埋袁安雪，巷绝陈平车。偶缘剡溪棹，直造彭泽庐。客情恍未宁，春气惨不舒。旨酒畅夙契，清言探至虚。坐中老臞仙，妙义宣最初。将遗黄石履，聊发青囊书。尘网我自缚，枯株今见嘘。因贫遂疏澹，藉病成扫除。况逢胶漆交，各保衰残馀。动静与世隔，形神将道居。岩壑理可恃，洞天望非纡。推篷即林屋，浩然同所如。
思乡,怨恨#想家,其四,马首苦风霜，遥知忆故乡。日高墙角煖，酿熟瓮头香。岁暮情相昵，初归味倍长。如何困修阻，劳我别离肠。
思乡,流泪#恐惧,写意,燕雁迢迢隔上林，高秋望断正长吟。人间路有潼江险，天外山惟玉垒深。日向花间留返照，云从城上结层阴。三年已制思乡泪，更入新年恐不禁。
思乡#咏物,愁绪#想家,雪,北风吹起雪纷纷，不是林花月下人。倏忽江天多变幻，须臾大地薄铺银。蓝关拥断征夫路，梁苑羁迷游子津。未识有谁呵冻笔，灞桥诗思问鲜新。
思乡,哀伤#愁绪#流泪#想家,其四,上山采薇蕨，日暮不盈把。苦饥良足悲，将遗同心者。良友远别离，踟蹰送于野。我有盈觞酒，黄流倾玉斝。送以远游曲，中怀期共写。清商一何悲，四坐和者寡。恐伤游子心，揽涕不敢下。景光已西驰，日月不我假。
怀人,孤独#思念,怀家兄伯逢,残梦初回后，孤镫未尽时。斯人不可见，中夜起相思。落木秋云暮，寒风客自知。离情谁共语，寂寞独吟诗。
思乡,哀伤#愁绪#想家,棹歌四首 其四,青螺江头游子吟，黄金台上秋水深。风尘一别一万里，美人驾车伤我心。
思乡,孤独#流泪#想家,贻龚懋,所至辄惊座，归来成泪痕。怜君孤剑客，掷谒五侯门。骄气羞纨裤，凉风忆故园。时清经世事，扪虱为谁言。
咏物,愤怒#想家,咏菊,曾见陶公拂袖归，晚香佳色傲霜威。过时只抱枝头老，不学狂花到处飞。
思乡,失意#想家,老怀,残年百事过，阅世复何言。多病仍春草，全家岂故园。游丝风不定，乱雀日相喧。我欲从丹侣，青山静掩门。
思乡,愁绪#想家,十月寄粤东示儿子,一纸平安寄，依依别意深。青山游子路，白发老人心。岭上梅频寄，樽中酒细斟。此行非得已，不必论升沈。
思乡#悼亡,愁绪#想家,哭梁思伯中翰四首 其一,华发才名满玉楼，思乡仍作岭南游。三秋鸿雁音书绝，一夕龙蛇谶纬愁。易水飞霜閒别馆，海天斜日下荒丘。西风独把延陵剑，不是词人亦泪流。
思乡,愁绪#想家,赠游士艾介翁,三江怀故国，七泽吊孤臣。有客诗招隐，何心赋问钧。明时无弃士，晚节少全人。游子归何日，农工已及春。
田园,恐惧#惊讶#想家,章村道中,雪霁云开一径明，花香日暖笋舆轻。野山历历皆人姓，春鸟交交亦自名。怪石满溪惊驻马，柔风吹酒忽闻莺。种苓莳术村村好，谷口何知有汉卿。
思乡,哀伤#愁绪#失意#想家,腊日骊山渡逢故人,天寒多木叶，愁思满溪滨。惆怅往来渡，经行多少人。时情犹重腊，岁事每占春。与尔他乡旅，谁当怀抱新。
思乡,喜悦#孤独#失意#想家,将游观音阁诸胜途中（乙酉秋九月）,朝出平子门，朔风吹我衣。欣然得閒情，荒村稻畦畦。仰视云间雁，木落犹南飞。感我故园念，秋深客未归。
怀人,哀伤#失意,秋夕书怀寄所知,秋萤一点雨中飞，独立黄昏思所知。三岛路遥身汨没，九天风急羽差池。年华逐浪催霜发，旅恨和云拂桂知。不向故人言此事，异乡谁更念栖迟。
思乡,愁绪#想家,其二 偏中正,区区游子困风尘，就路还家触处真。芳草满川桃李乱，风光全似故园春。
思乡,流泪#恐惧#失意#想家#思念,题崇圣寺简云端僧录,暮尘飘尽客愁长，来扣禅关月满廊。宋玉逢秋空雪涕，净名无地可容床。高云覆槛千岩树，疏磬含风一夜霜。回首故园红叶外，只将多病告医王。
怀人,想家#思念,秋日怀赵内翰汝师,回瞻北斗羡名流，浪迹天涯怅远游。江上芙蓉惊欲暮，山中桂树恰逢秋。焚香想见丹心炯，梦笔悬知藻思幽。客里相思无那病，况因摇落不胜愁。
思乡,流泪#想家,其二,黑雨屯风折紫荆，生离死别不胜情。尚书冢上凭谁扫，逐客天边恨未烹。先代箕裘应弃置，故园狐鼠任纵横。从今好把袈裟搭，长礼无忧古佛名。
思乡,愤怒#哀伤#想家,其五 秋风,凉信西来暑气清，庭梧檐铁动悲鸣。翠罗衫薄寒无影，黄叶林乾夜有声。牧马胡笳烟塞梦，鲈鱼莼菜故园情。箧中纨扇嗟恩薄，捐叶从今抱不平。
思乡,哀伤#愁绪#怨恨#想家,其二,流波恋故溪，栖乌忆旧枝。感此念同生，宿夕当别离。依依家人意，绵绵游子思。鸡鸣起行迈，焉得常相依。愁多夜转促，欲语难尽辞。勿怀川陆长，相晤自有期。勿为贫贱伤，勋业自有时。愿君爱玉体，慰我长渴饥。
思乡,愁绪#想家,入蜀秋夜宿江渚,我行逢日暮，弭棹独维舟。水雾一边起，风林两岸秋。山阴黑断碛，月影素寒流。故乡千里外，何以慰羁愁。
思乡,愁绪#想家,莳菊,合瓦团团縳小盆，烟丛分莳绕秋轩。先教辩叶方知种，更虑浇泉太渍根。寒送馀甘归药笼，晚投薄分与柴门。开花解向天涯笑，游子何时忆故园。
思乡,愁绪#想家,春草轩,草生西堂下，沱水含清漪。皓发在堂上，游子今已归。大儿佩紫绶，小儿著绯衣。严君亲受礼，慈母旧断机。春草承雨露，惟恐朝日晞。愿持此日意，永报一春晖。
思乡,愁绪#想家#思念,其三,牵牛在南纪，游子上河梁。殿阁终前席，江湖且下方。州闾无别业，文字有他肠。万里关西路，秋槐日夜黄。
怀人,哀伤#愁绪,寄汪禹乂,与子一为别，翻然忆旧游。停云何袅袅，过雁故悠悠。蒲柳惊秋暮，芝兰入梦幽。閒居知有赋，宁惜慰离愁。
思乡,愁绪#孤独#想家,其二,少为饥所驱，老为病所迫。人生能几何，东阡复南陌。急须沽酒来，一笑举大白。浩歌草木振，起舞天地窄。同欢二三子，谁主复谁客。浮沉大浪中，毕竟归真宅。岁月去何速，老炎变新凉。游子久不归，回首望大梁。风埃惨如此，何处真吾乡。野菊明落日，林枫染飞霜。劝我一杯酒，悠然秋兴长。
怀古,哀伤#孤独,淮上怀古 其一,带刀入市久成风，裤褶儿曹气不同。左顾声援通海上，北来形势壮山东。骄兵淠水鏖行密，惰将符离败魏公。南宋晚唐多少事，离离都在暮烟中。
悼亡,哀伤#孤独,哭尚书墓 其一,过家上冢非无子，宿草孤坟独可悲。赖有立朝庄语在，不劳谀墓作铭诗。
思乡,哀伤#想家,其十八,浙江轻浪去悠悠，望海楼吹望海愁。莫怪乡心随魄断，十年为客在他州。
思乡,哀伤#愁绪#孤独#想家,同曹学佺过宿碧峰寺愚公房得风字,入寺昏烟敛，双桥竹涧通。僧归残磬里，客梦乱山中。灯暗窗沾雨，枝喧鸟堕风。他乡寥落夜，语笑喜能同。
思乡,哀伤#愁绪#流泪#恐惧#想家#思念,其二,除夜入春阳，?沟接渺茫。五年逢此夕，三度在他乡。星汉浮渔浦，风烟冷战场。微名真自累，客泪满河梁。
思乡,哀伤#愁绪#想家,其三,席中珍核来异方，乌椑正绿金枨黄。大谷消梨紫蒂长，蒲萄马乳堆西凉。深秋杨梅有何尝，罗浮定逢何二娘。洞庭霜橘苞苴忙，吴姬手擘三日香。可怜犹子留他乡，终日忍饥如龟肠。
思乡,愁绪#想家,邯郸早发抵车骑关漫兴,行次车骑关，犹是邯郸道。鸡鸣夜已阑，马嘶天渐晓。旌旆风飘飘，川原日杲杲。行看煖气回，转觉春光好。新柳绿堪怜，乱山青不了。天畔送归鸿，陌上闻啼鸟。游子未归家，故里生芳草。因想宦游人，驰驱空易老。
思乡,愁绪#孤独#失意#想家,再至苍梧呈介石,欲归犹未得，黄叶已纷纷。多病难为客，无成又访君。孤鸿天外唳，游子夜中闻。身计何年遂，相期入峤云。
思乡,哀伤#愁绪#想家,东园访张三牧公,延陵船未泊，到即叩东园。野客不知路，苍头方候门。他乡家已破，老母齿尤尊。艰苦良朋意，为言鸡黍存。
思乡,愤怒#哀伤,其二,刚飙载飞轩，上溯无始乡。心冥一气表，坐断万劫场。兹来食色身，缅邈情俱忘。长歌答云璈，朗咏流玉章。空明结真无，昼夜何煌煌。嗟哉下土家，仰止徒悲伤。
思乡,哀伤#想家,归自罗浮访黎碧江表兄论旧,半空飞舄来过此，物态悲欢取次看。新雨室兰随地长，故园风木各天寒。江鱼泼剌音书少，路马驱驰驻足难。明发扁舟又言别，酒旗愁见动江干。
怀人,失意#想家,寄刘侍郎韶美,流落天涯老病身，归心一点逐新春。故人少借论思口，放我山林作散人。
山水,哀伤#孤独,望阳山,青溪欲尽转逶迤，卧对阳山舟自移。闻有高人何处在，白云红叶影离离。
山水,愤怒#哀伤,望芒砀山,出舟跳古岸，林外见脩冈。回头问榜子，前巘是芒砀。其颠有高庙，松柏郁苍苍。迤逦堆阜属，萧条茆叶黄。千古收王气，一川平夕阳。人家才四五，鸡犬自相望。尚尔想新丰，谁复思沛乡。临流一举酒，可以喻悲伤。
闺怨,哀伤#失意,秋宫词,庭树西风木落时，败荷衰柳共凄其。含情长锁双眉黛，多病应添两鬓丝。何处锦鳞堪问信，满阶红叶漫题诗。幽怀难向傍人说，只有青天皓月知。
怀人,恐惧#思念,移居寄子容,予本四方人，慷慨赴天路。幸托金兰交，再蒙盐车顾。端怀素居忧，岂乏同袍赋。侧身向长安，凝望几朝暮。浮阴结苑墙，年华落宫树。是非金玉姿，安能磐石固。时欲往从之，驽马不能步。相思在相知，因风寄情愫。
思乡,哀伤#愁绪#孤独#想家,萍间稚荷效王司马体,初萍半含絮，顷刻开数亩。荷生浮其间，风雨足解后。百年游子心，欲作千岁久。昔为浮萍根，今为稚荷藕。荷高刺已生，鱼游触其首。离离荷下萍，吹向白鱼口。
怀人,失意#想家,吴给事明卿谪江西诗以寄之,琐闱当日起才名，忽讶春风万里行。河北书传杨子路，天南帆落豫章城。骚人吊古非湘怨，迁客悲秋自楚声。帝里旧游今散尽，浮云回首独含情。
战争,恐惧#惊讶#想家,其二,关榆萧瑟二庭空，堠火平安九塞通。往日连师惊朔漠，只今市马互西东。黄河天上三城戍，画角霜前万里风。知有冯唐论将帅，不令魏尚久云中。
怀人,恐惧#惊讶,答杨辛二君重阳对雨见寄,秋风吹雨入荒城，城下篱边菊艳明。佳节相从平日事，新诗遥寄故人情。浮沉薄宦非吾愿，俯仰流年只自惊。早晚郊扉收退迹，南阡北陌重逢迎。
闺怨,孤独#怨恨,闺怨,露颗珠团团，冰肌玉钏寒。杏梁栖只燕，菱镜掩孤鸾。残树枯黄遍，圆荷湿翠乾。绣帘生色画，窗下带羞看。
思乡,哀伤#想家,浣溪沙 次蘉庵戊寅元日韵,垂白孤儿泛梗身。眼穿兵气入萧辰。江湖满地不逢人。别浦柳青犹惹恨，故园花发若为馨。几回肠断永和春。
思乡,愁绪#想家,其八,六飞南驻开陪京，朝廷恃此为金城。元侯卧护股肱郡，去天尺五日月明。谁怜游子岁一过，欲往不得如流萍。今日西风要留客，好山横道烟光凝。
思乡,哀伤#流泪#失意,古意,山中有流泉，洗耳今无人。树阴互蒙密，乌语交昏晨。谁能观大运，达此秋与春。生意自尔蕃，叶叶分光新。藤蔓附女萝，兰茝披荒榛。兴言混栖托，随迹安可伸。悲哉倦游子，感寓徒酸辛。荣枯了不计，老大将迫身。潸然眼中泪，堕此衣上尘。所耽轩裳故，殊失烟霞亲。
思乡,哀伤#愁绪#孤独#怨恨#想家,茉莉,炎井生寒照洗妆，蛮烟瘴雨路微茫。冰肌触暑宜销夏，素手抽簪送夕阳。南国玉蕤羞百和，西来悉茗妒孤芳。年年回首闽中路，离别他乡总断肠。
怀人,恐惧#惊讶#思念,雨中寄所思,寒气萧萧瘦骨惊，自知分得四愁平。秋堂病起莓苔色，池阁梦回芦苇声。幽滴冷痕连树影，暗驱浮气入诗情。衡门独掩还无语，一日相思万缕并。
闺怨,愁绪#想家,望夫石,髣髴古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。
思乡,哀伤#愁绪#想家,离京口二首 其二,十舍官河接夜航，却怜归去是他乡。骨肉无多来送别，半生犹为一穷忙。
思乡,哀伤#愁绪#孤独#失意#想家,秋思,曾是沧洲旧钓徒，西风落魄寄江都。望中故国千山阻，别后经年一字无。庾岭烟霞秋思远，楚天风雨暮帆孤。谁怜飘泊他乡客，不为江莼滞五湖。
田园,哀伤#流泪,河内别村业闲题,阮氏清风竹巷深，满溪松竹似山阴。门当谷路多樵客，地带河声足水禽。闲伴尔曹虽适意，静思吾道好沾襟。邻翁莫问伤时事，一曲高歌夕照沈。
思乡,哀伤#想家,旅思,荏苒秋光老，空濛晓色奇。霜严雀语涩，风定雁飞迟。旅思荒烟底，乡心野水涯。梦归归未得，愁极祗颦眉。
思乡,愁绪#流泪#失意#想家,次马祥寺，值方山人至，共酌稼场,入各有愁城，能攻仗酒兵。关山一片月，游子十年情。未遂终军志，徒为班固征。相逢且潦倒，天地自虚盈。
怀人#田园,怨恨,村居怀张公子,美人天际隔烟波，落寞其如索处何。芳草易添公子恨，雪舟何日故人过。雨迷云物关河险，霜落山门景色多。最是梅花江上望，不胜清怨挂云萝。
怀人,想家#思念,雨泊润州城下怀贻上之淮阴,相思楚水阔，相望正依依。官舍终朝尽，淮阴何日归。江云开复合，秋雨息还飞。应有安仁赋，空怜心思违。
思乡,愁绪#想家,和朱仲良先生韵赠彭友恭 其一,六月扬帆别帝京，思乡日日算归程。我家兄弟如相问，烦道平安寄好声。
怀人,失意#思念,张相公出镇荆州寻除太子詹事余时流夜郎行至江夏与张公去千里公因太府丞王昔使车寄罗衣二事及五月五日赠余诗余答以此诗,张衡殊不乐，应有四愁诗。惭君锦绣段，赠我慰相思。鸿鹄复矫翼，凤凰忆故池。荣乐一如此，商山老紫芝。
思乡,愁绪#想家,寿母行为倪明府作,宝婺江边婺影悬，仙华白鹿女中仙。燕喜堂前歌寿母，忘忧阶下乐长年。忆昔公车初召对，十月征衣寒朔吹。不嫌游子道路遥，自许高堂钟釜在。曲江宴罢试分符，百里花光溢海隅。熊丸已幸成慈训，乌哺偏能念母劬。爱日春晖多受祉，瞻云岭峤嘉能子。瑶池青鸟信常通，金阙紫鸾恩具迩。行看锦绶贲鱼轩，佩玉鸣珈自兹始。
思乡,哀伤#愁绪#想家,夜闻雁声有感,嘹喨关河远，徘徊旅思长。一天秋似水，满地月如霜。念尔心千折，凭传札十行。不堪游子泪，人北雁南翔。
怀人,哀伤#思念,谢元愿上人远寄檀溪集,白首萧条居汉浦，清吟编集号檀溪。有人收拾应如玉，无主知音只似泥。入理半同黄叶句，遣怀多拟碧云题。犹能为我相思在，千里封来梦泽西。
闺怨,愁绪#想家,玉楼春 案《东白堂词选》题作「春怨」。,东君那肯留春住。水面飞花丝上絮。人生都是闷和愁，天意不离风共雨。凄凉庭院恹恹暮。独自点灯楼上去。手将金枕细叮咛，今夜梦儿须好做。
思乡#山水,哀伤#愁绪#想家,登齐山翠微亭,伤春惜别总关心，愁对莺花思不禁。外地逢人偏感慨，他乡吊古强登临。天连秋浦帆樯远，日射晴波岛屿深。犹有翠微遗趾在，樊川佳句重南金。
思乡#怀人,愁绪#想家,寄铉宗鼎①,开士幽栖何处是，一庵潇洒傍双峰。弹琴夜和鸣皋鹤，咒钵朝降渡海龙。万里思乡瞻北斗，十年学道事西宗。故人海内皆星散，忆尔山中冰雪容。
怀人,怨恨#思念,怀赵虎岩吕龙山,六年风雨夜，一寸别离心。日莫步芳草，相思尘满琴。
田园,孤独#失意,东墟晚歇（时退居渭村）,凉风冷露萧索天，黄蒿紫菊荒凉田。绕冢秋花少颜色，细虫小蝶飞翻翻。中有腾腾独行者，手拄渔竿不骑马。晚从南涧钓鱼回，歇此墟中白杨下。褐衣半故白发新，人逢知我是何人。谁言渭浦栖迟客，曾作甘泉侍从臣。
思乡,孤独#想家,同吴公择方子及臧晋叔宋忠甫饯顾道行石城舟中再赋一首,几载为郎共陆沉，东方千骑忽骎骎。尊前细雨江淮路，赋里浮云海岱心。陈臬君犹工握管，望乡吾已学抽簪。秋鸿傥念离群客，家在朱明洞更深。
思乡,哀伤#愁绪#想家,用韵酬同年云明府同窗吴秀才,岁月推移自古今，山中松菊已成林。浔阳且学陶公醉，渔父谁怜楚客吟。萍水他乡劳梦寐，风烟何日喜招寻。高梧彩凤朝阳近，阿阁还闻治世音。
思乡,失意#想家#思念,郡斋度岁二首 其一,失脚双溪路，今经两度春。不堪飞雪夜，还作望乡人。世事方如梦，生涯笑此身。惟应两蓬鬓，不负岁华新。
咏物,孤独#流泪,月,关山秋夜月，南客独来看。野迥金波阔，风严玉兔寒。不堪闻戍鼓，且未息征鞍。孤寡空村里，何时涕泗乾。
思乡,哀伤#愁绪#想家,镜中偶见白须,晓起掀髯笑不梳，镜中霜到一茎初。他乡转觉官无用，半世空惊病有馀。閒处欲寻支遁语，老来思共阿咸居。平安独喜南鸿便，一月常收两度书。
思乡,恐惧#惊讶#想家,?堂宫允归吴淞,又复分襟去，相逢曾几时。归鸿惊旅梦，小雪感离思。枫叶丹砂色，鲈鱼白玉脂。故乡多欢趣，寄我到家诗。
怀人,失意#想家,怀临川旧游赋以赠别戈直伯敬,拟岘台前汝水流，因君还忆旧曾游。故人零落半为鬼，贱子蹉跎今白头。诗思入江枫叶冷，乡心随雨雁声秋。北斋居士知强健，为觅新篇慰别愁。
思乡,哀伤#愁绪#想家,除夕,两在他乡见岁除，今年守岁在吾庐。小儿欢喜频行酒，犹子平安远寄书。陶令无心希厚禄，安仁有志赋閒居。劳生半百虽虚度，三径犹存不负予。
怀古,哀伤#孤独,长城怀古,西瀍东洛建皇都，四海梯航称贡输。楚霸恃强窥宝鼎，越裳遵化锡軿车。铜驼卧棘愁难遣，野鹿衔花谶岂虚。玉辇金舆俱寂寞，离离禾黍感邱墟。
思乡,哀伤#孤独#想家,赠同乡朱六符,予本同圃蒿，飘在天一端。咫尺枌与梓，邈若霄汉间。翔鸟憩前林，猛虎恋故山。伤兹远游客，中夜积悲叹。忽遇故乡友，惊喜相盘桓。把臂问旧事，耆旧半摧残。忧根长愁条，泪下如奔湍。樽酒非不旨，安能起沈欢。幸君到故园，为我传平安。
思乡,愁绪#想家,林叔平还松江次韵以饯,毳袍归路北风寒，白首趋朝懒拜官。车上尘来天欲暝，船头月落夜初阑。故园举目盘龙汇，往事伤心唳鹤滩。留得墨庄春意在，看花不必到长安。
怀人,哀伤#想家,戊午诏与弟文战棘闱自惭师衄况有炊臼之梦不能为怀幸故人有荐乡书魁漕闱者良以自慰,霜叶秋风下，寒窗著病身。乾坤为逆旅，岁月转车轮。白首无贤妇，青云有故人。愁怀今日解，漫啜瓮边春。
思乡,哀伤#愁绪#想家,中秋,皓魄澄空秋满林，清樽何处不同斟。停杯无奈他乡意，问月其如此夜心。露滴梧梢侵袖冷，风来墙脚弄花阴。惊看几度怜三五，虚负冰轮坐夜深。
怀人,孤独#思念,雨中怀瓢所,积雨抱幽独，斋舍何寥寥。缅怀博陵子，隐处唯一瓢。濯足双涧深，行歌七岩遥。如何在城市，巾舄生尘嚣。蕙草日已萎，松花日已凋。相思不可见，梦落寒江潮。
战争,失意#想家,出滇南胜境（道光乙酉1825年赴京）,风尘十余载，匹马厌往还。明经非高第，胡为万里天。亲老幸身健，最我勿辞艰。人皆乘驿传，我无驷马闲。行行滇路尽，突兀见黔山。回首望白云，白云何处边。荣枯分草岭，风雨两地偏。金马不可络，石虬不可鞭。踟蹰亭畔路，去去辞乡关。
思乡,哀伤#愁绪#想家,次张学士水南见赠韵,新开绿野芳春酒，漫泛桃源曲水觞。机轴文章传大雅，江山形胜发清狂。隔沙渔浦多烟雨，故堞人家半夕阳。三十年前曾客此，不知今日是他乡。
思乡,愁绪#想家,偶题,共说年年白发新，天涯犹是未归人！盈觞寿酒称重庆，游子应怜衣点尘。
思乡,愁绪#想家,拟古 其一,皎皎机上丝，织为游子衣。游子荡风尘，素衣化成缁。风尘不可避，四顾将何之。岂不念洁白，徒重翟子悲。勖哉如浣濯，河水清且漪。
思乡,惊讶#想家,雨过梦惠禅房亡姬殡所有感,娇儿顽劣如生马，出语惊人近老成。汝死忽看青岁改，吾衰长叹白头盈。春寺瞑云双户掩，夜窗寒雨一灯明。扁舟旅榇何时发，北望乡关泪满缨。
思乡,流泪#失意#想家,其二,归来卧病掩柴扉，潦倒杯前旧事稀。风物故乡逾自惜，谁令霜露独侵衣。
思乡,愁绪#想家,江上晚望怀所知,迟迟迷远信，闲立大江隅。游子在何处，秋风吹五湖。潮回沙鸟聚，岸阔钓船孤。归去还堪叹，田园半已芜。
思乡,愁绪#想家,雨后,前朝呼蜥蜴，今雨跳虾蟆。听罢僧钟击，停闻庙鼓挝。长饥逭游子，乐岁慰田家。未得江东信，频看天外鸦。
悼亡,愤怒#哀伤#孤独#恐惧#惊讶,哭公素 其一,负书游上国，拾芹取荣名。雅度津涯阔，高文风雨惊。忘怀翻得谤，纵酒遂伤生。忍使泉台客，悁悁不自明。
思乡,哀伤#愁绪#想家,七里滩,怒涛催远客，帆落钓台阴。夜雨他乡梦，秋风何处砧。渚烟笼树杪，涧水入溪深。中有垂纶者，茫茫不可寻。
思乡,失意#想家,述怀四首 其一,自幼习耕钓，足迹不离村。长览农桑书，亦窥道德言。秪以家贫故，始驱南北辕。驽马多颠踬，末路怯腾鶱。去就不自决，其如负国恩。上书解簪组，吾将返故园。
闺怨,愁绪#孤独,春怨,只影淡烟笼，杜鹃枝上红。梨花风雨后，人在月明中。
思乡,愁绪#恐惧#想家,扈从书事,扈从官班近，艰难报效微。又同陪法驾，复共著征衣。举目江山好，伤心井社非。何当戎马定，却作故乡归。负郭田园美，迎霜雉兔肥。风尘嗟澒洞，梦寐怅依稀。圣主兴皇祚，群公翊政机。时平当自劾，还采故山薇。
思乡,哀伤#愁绪#想家,其二,他乡逢九九，步屧碧云头。指点风烟上，依稀梵韵浮。望回闉阁晚，岸老芙蓉秋。鸟度双江返，应知笑倦游。
怀古,孤独#失意,拟长沙过贾谊宅 其一,怜君谪宦楚江来，门外湘波日夜回。废井年深生乱草，古墙春尽长荒苔。猿声似诉孤臣恨，马首空劳过客哀。此地无须叹寥落，长安甲第亦成灰。
思乡#田园,想家,宿清村,地阔江流险，天空山势高。望乡双泪落，为客一身劳。斜日飞沙鸟，西风动野蒿。独舟依岸宿，深竹夜骚骚。
思乡,愁绪#想家,赠周卿往临江,秋风动庭闱，游子赋无衣。谩托青云想，空令白日飞。江流来浩荡，树色带依微。西郡多朋达，停骖候远归。
思乡,愁绪#想家,京都怀父生诞,秋风八月利如刀，收拾先冬旧缊袍。却忆严君初度庆，应嗟游子远方劳。两回惭负三春梦，万里空瞻五岭高。甘旨他年何处是，欲从天表觅仙桃。
思乡,愁绪#想家,立春东郑生问其愁病,天涯春又至，游子近如何。病久诗难减，乡遥梦易多。药苗春尚雪，舟楫海初波。旧业方山下，东风遍绿莎。
思乡,孤独#想家,其二,牢落风尘际，天寒一弊裘。看来官独冷，赢得鬓添秋。树润烟光合，池深水气浮。乡心日夜切，戍鼓起城楼。
战争,恐惧#惊讶,其四,何人海上气飞扬，飒飒金戈入战场。一旅忽惊新草木，三军重固旧封疆。传闻羽檄閒书记，频遣梯航抑富商。江岸漫劳横铁锁，从天谁不识龙骧。
怀人,哀伤#孤独#怨恨#想家,吴兴感怀呈在杭,客中何事太凄然，不得归闽未到燕。囊橐渐空游渐倦，故人离别又残年。
思乡,哀伤#想家,东归,溅溅汧水流，郁郁陇山色。从军人归来，倚马行得得。偶贳一壶酒，斜挂锦鞍侧。故乡风物好，客心一何怿。却念时事艰，西顾空太息。
战争,失意#想家,自蓟北归,驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。
思乡,愁绪#想家,虎丘寺阁,海涌峰回敞碧堂，画帘高卷一倾觞。四山楼阁沈花雾，万里江天去夕阳。作赋吴均工托感，远游王粲易思乡。强持残醉寻归路，已听钟声落上方。
怀人,哀伤#失意,秋日怀李仁卿,独倚斜阳百尺楼，故人千里思悠悠。陶唐祠下烟光晚，姑射峰前雁影秋。尊酒几时同李白，云山多处是并州。临风惆怅无人会，一曲商歌写暮愁。
战争#思乡,想家,代边将有怀,少年辞魏阙，白首向沙场。瘦马恋秋草，征人思故乡。暮笳吹寒月，晓甲带胡霜。自到云中郡，于今百战强。
思乡,孤独#流泪#失意#想家,婺州屏居蒙右省王拾遗车枉降访病中延候不得因成寄谢,三年流落卧漳滨，王粲思家拭泪频。画角莫吹残月夜，病心方忆故园春。自为江上樵苏客，不识天边侍从臣。怪得白鸥惊去尽，绿萝门外有朱轮。
思乡,愁绪#失意#想家,其二,三载长安共素襟，连床风雨几宵深。狂来漫击高生筑，舌在宁论季子金。尺檄忽催游子驾，绨袍欲折故人心。金山卢水遥相望，犹有飞鸿早暮音。
思乡,哀伤#想家,寄咸肃兄,江头日日候归船，南北东西路几千。旅馆梦回常彻夜，故园书去动经年。愁连郢树云初合，思入湘潭月又圆。莫道少年堪久别，高堂华鬓亦萧然。
思乡#怀人,思念,寄答苏廷襄,梦入清斋路未真，觉来怜旧转伤神。荀陈谊重干霄汉，苏颋才华出世尘。一醉乡心时自起，三城秋事总忧贫。巴歌敢谓酬双璧，聊写相思寄羽鳞。
怀人,哀伤#思念,戊申冬至日有怀诸弟（道光本作季）时赴澧阳,缇室初回律管阳，貂裘还是旅殊乡。可堪身向三湘远，更觉愁随一线长。棣萼相思劳梦寐，郊禋成礼想旂裳。羁臣与国同休戚，老眼犹期见治康。
思乡,失意#想家,胡长文给事挽诗 其一,中庸天下有胡公，儒者端宜给事中。华国高文推大手，回天谠论罄孤忠。晨班玉笋人何在，夜赐金莲事已空。惆怅故园招隐地，唯馀猿鹤怨西风。
战争#思乡,想家,柬黄记室,刀环龙雀醉频看，辛苦长征出塞弹。上将军中随李牧，贵人门下作任安。三春战血凭鹃洒，五夜乡心逐雁寒。阳羡买田归未得，十年鸿爪遍江干。
思乡,孤独#想家,怀严（炜）客岭南,老去严夫子，辞家久不回。升沉安可问，时命转堪哀。尚有高堂在，曾无驿使来。遥怜望乡处，日上越王台。
思乡,孤独#想家#思念,再叠前韵,岁难吾与逝双丸，入道无成悔已难。文字似君鸡取蹠，功名笑我鼠遗肝。阳阿啸傲容晞发，皋庑殷勤感授餐。枨触乡心看断雁，迢迢只影暮云端！
思乡,愁绪#想家,儗寄乡人,万里慈亲命已倾，天涯游子更南征。也知雁使飞难到，岂有乌雏负所生。吟身莫恋风光好，归棹须兼昼夜行。若向西湖听杜宇，声声都是劝君情。
思乡,惊讶#想家,重过钱子愚园中用壁间韵（四月廿八日）,重来却怪旧游稀，绿满郊原杏子肥。翠幄晴骄微雨色，青溪阴借夕阳辉。花藏数蝶惊人散，燕领双雏傍客归。一夜乡心生白发，越王台下杜鹃飞。
怀人,恐惧#想家#思念,寄罗涧谷 其一,同是人间七十馀，相思无地问何如。仓皇空忆归时别，契阔都无落□书。□去避兵长蓐食，迩来古地且巢居。题诗甲子应同集，便雁相逢赖启予。
山水,恐惧#惊讶,峡源瀑布,寒峡隐堂隍，寻源得飞瀑。悬空下千尺，飞鸟惊不度。雷激丹岳摧，电穿青山破。阴崖排积雪，霈雨恒时注。我来属时艰，对此忘百虑。尘襟欣一洗，徘徊不忍去。崇山限吴楚，避远谁能顾。应有避秦人，岩前觅微路。
思乡,愁绪#失意#想家,白水湖（庐陵）,平湖净如练，光气日舒卷。秋水荷花鲜，西风棹歌远。美人居上头，游子无时返。行见紫鸳鸯，惆怅天涯晚。
思乡,愤怒#愁绪#惊讶#想家,其三,抚景劳清梦，思乡讶白头。年华空外鸟，世事水中沤。拂袖行应早，扬帆去莫留。月明南浦夜，云淡故山秋。
思乡,愁绪#想家,其二,眷眷板舆前，辞家复几年。盘抛抑鲊美，杯恋把螯鲜。匹马成游子，名山割故缘。安仁文笔健，昂首望云天。
咏物,流泪#想家,杨花,几日春光春又归，杨花落尽泪沾衣。君王未见相如赋，莫向长门宫里飞。
怀古,哀伤#孤独#失意,燕京怀古,离离宫阙古消磨，十里黄云日入河。见雪渐怜南国远，闻笳方觉北人多。千金易致燕台骏，一去难听易水歌。惟有年年名利客，帝城头白尚蹉跎。
怀人,孤独#思念,怀刘京叔,奕世金兰契，于今只有君。英才殊落落，馀子漫纷纷。一别几春草，相思空暮云。何时展良觌，把酒共论文。
思乡#怀人,哀伤#愁绪#想家#思念,新秋寄怀顾顾山孝兼（今官编修）,一年容易秋风起，两地相思两不知。鸿爪空留泥上雪，驹光催作鬓边丝。他乡落寞皆无妇，故国遥怜各有儿。休笑还家消息断，捣衣声里忆归期。
怀古,哀伤#失意,咏史 其一 贾谊,谪去长沙更不回，贾生空负汉廷材。当时绛灌多英略，何处容君恸哭来。
思乡,愁绪#想家,秋夜吟,阪路太行险，波涛沧海深。素缊未偶时，白发捋盈簪。壮士莫年意，游子中夜心。拊剑一太息，月暗天横参。
思乡,愁绪#怨恨#想家,春日独坐寄郑明府,燕麦青青游子悲，河堤弱柳郁金枝。长条一拂春风去，尽日飘扬无定时。我在河南别离久，那堪坐此对窗牖。情人道来竟不来，何人共醉新丰酒。
思乡,哀伤#愁绪#怨恨#想家,秋夜怀洪稚存,明月何皎皎，良夜何迟迟。牛女隔绛河，风露凉凄其。清光照人间，何处无别离。长歌寄所怀，乃在天之涯。披衣步空庭，木叶横天飞。不知游子心，此时何所思。
田园,流泪#想家,山村晚望,寂历孤村暮，柴门半落晖。云边飞鸟下，牛背牧童归。远寺钟初度，游人迹已稀。谁赓丛桂咏，待月露沾衣。
思乡,哀伤#愁绪#想家,还家 其一,代马不忘北，越禽欣南栖。游子乍还乡，恍恍意翻迷。入门见父母，惜我颜黑黧。长跪进致辞，行李实惨凄。为言不足忧，吾肠便藿藜。诸弟出营食，顾见蓬头妻。弟妇拜且却，小妹娇还啼。阿长将米归，黑盐手并赍。喜传豆角熟，不但食黄齑。堂堂七尺躯，壮齿生久齐。饥寒上累亲，不如跪乳羝。
思乡,哀伤#愁绪#孤独#想家,冬日杂诗四首 其一,雪后落照红，阴风黯中夕。萧条关塞情，杳然生咫尺。念我故乡人，同作他乡客。冰坚蛟龙深，山长鸟兽寂。戚戚伤精魂，悠悠阻筋力。寒镫闭门时，明月照促膝。
思乡,恐惧#惊讶#想家,风雨,帘卷西窗昨夜风，浓云密布倏千重。惊寒雁断秋声里，滴泪花翻暮雨中。霜气暗催枫叶赤，乡心愁对腊灯红。长安日近宜先霁，策马来朝类转蓬。
思乡,流泪#想家,章江舟次,楚树中流尽，章江一叶飞。滩声争踯躅，岭势郁崔嵬。落日行人远，寒云候雁归。故园独回首，清泪已沾衣。
悼亡,孤独#想家,哭会稽董孝荩①,苍梧瘴疠连朝恶，终日哭人泪未乾！万里避胡同作客，一时归汉尔无官！孤舟得病扶持少，蛮郡求医药饵难！垂死尚祈诗瞑目，诗传泉下益悲酸！
思乡,恐惧#惊讶#想家,屋卖,屋卖谁催去，冰凝天欲留。行藏双老眼，飘泊一虚舟。剑气防冲斗，乡心更倚楼。西风殊可骇，留得木绵裘。
思乡,哀伤#愁绪#想家,苦吟,朝吟复暮吟，只此望知音。举世轻孤立，何人念苦心。他乡无旧识，落日羡归禽。况住寒江上，渔家似故林。
怀古#思乡,想家,荆门道怀古,西望夷陵有故乡，昔年曾此论皇图。楚山花落愁黄蝶，梁苑宫残锁绿芜。古洞云归眠石獣，荒碑火入化珠襦。思归莫作江南赋，芦荻萧萧啼夜乌。
送别,想家#思念,送薛弁归河东,薛侯故乡处，五老峰西头。归路秦树灭，到乡河水流。看君马首去，满耳蝉声愁。献赋今未售，读书凡几秋。应过伯夷庙，为上关城楼。楼上能相忆，西南指雍州。
思乡,愁绪#想家,鹤泾田舍见旧作 其一,扁舟长忆访田翁，落木空江溯远风。一笑今朝是何日，十年游子忽耕农。西清东阁烟霄外，曲水方洲画卷中。间拂旧题看不厌，欲凭精卫寄愚公。
思乡,愁绪#想家,次韵答悦秋先生游台见赠（二首选一）,诗书吟啸托生涯，他日扁舟去未迟。千古劫灰游子梦，一床风雨故人思。知君渐作流东水，叹我难开向北枝！自是浮沈过此世，销磨意气已无奇。
思乡#山水,愁绪#想家,登鹿鸣山绝顶憩小蓬莱观易使君留题作,绝顶仙风面面来，中天何异到蓬莱。江流喷雪飞吴甸，石磴盘云上越台。览胜欲穷游子目，留题谁并使君才。含毫骤发登高兴，莫讶银钩破绿苔。
怀人,孤独#思念,寄张御史常泰,故人清楚旧能诗，去岁东南折桂枝。久拟手容清百辟，故将文采应昌期。诗题翠柏趋期早，颂奏嘉禾出殿迟。寥落与君长见面，无烦千里寄相思。
战争,哀伤#怨恨,昭君出塞图为姚承旨赋,低拨琵琶怨思长，不禁尘染汉衣裳。君王岂是无奇策，閒却将军用女郎。
思乡,哀伤#愁绪#想家,舟中冬至,阴阳消长际，新旧送迎中。异县他乡泊，天时人事同。世方期道泰，我岂坐途穷。儿女番为寿，衰颜借酒红。
思乡,哀伤#想家,重午日道中,辽阳道上见端阳，异乡景物思故乡。漫将艾叶插乌帽，岂有菖蒲浮玉觞。小雨暗空林麓黑，飞沙涨川衣袖黄。此行已觉厌驰骤，安得鼓棹歌沧浪。
思乡,恐惧#想家,其九,田园久芜没，何适为故乡。眷兹南阳阡，松柏日苍苍。但恨云边茅，无地安藜床。采蕨饮江水，此人那得忘。
思乡,愁绪#想家,其五,淅淅凉风起，唧唧寒蛩鸣。草木郁氛侵，两曜衔晖明。河源失故道，岱宗眇余青。凭虚发浩叹，游子万里情。
怀人,孤独#思念,舟行怀阎士和,二月湖南春草遍，横山渡口花如霰。相思一日在孤舟，空见归云两三片。
思乡,哀伤#愁绪#想家,他乡,故国山川安在哉，他乡今复见春来。蓬蒿并兴草益茂，桃李不言花自开。催促年华似推毂，较量筋力试登台。归田尚可扶犁在，明岁当驱俗驾回。
战争,怨恨#想家,明妃怨,不分承恩宠，何劳省画图。含嚬辞永巷，缄怨即长途。觱篥边霜苦，琵琶汉月孤。燕支山下过，曲奏小单于。
思乡,愁绪#想家,翠微阁,秋山插半空，山半倚危阁。游子山下行，秦川正摇落。日暮天宇宽，西风卷云幕。
思乡,孤独#想家,咏怀,一春风浪淹行客，六月尘堆满上京。邻馆朝烟同杵臼，故园暮雨隔柴荆。西州近日犹防寇，南诏经年久用兵。独夜起瞻龙虎气，五云终绕凤凰城。
思乡,哀伤#愁绪#想家,奉酬纯父浚都病起见寄,建康学士注鱼虫，枹罕兵官策守攻。此日精勤徒有得，异时荣盛各成空。吾能委曲谋田上，君乃呻吟厌旅中。故国他乡俱未快，劳生何事不齐同。
思乡,哀伤#愁绪#恐惧#惊讶#想家,己酉除夕前一夜小集怀午亭旧游二首 其一,此夜如除夜，他乡是故乡。残年惊隔日，往事乐千场。山路梅花放，村帘竹叶香。平生嵇阮辈，岁月老清狂。
思乡,愁绪#想家,其五,还顾望大河，北风水增波。梁王召词臣，宾客来相过。日暮登平台，积雪高嵯峨。游子一长啸，更为蓬池歌。蒯缑行自怜，古欢今如何。
思乡#田园,想家,立夏日吴山寓楼偕竹垞朱先生及郑息庐马衎斋素村家德尹为樱笋之会竹垞有诗和荅一首,夏木阴中夏日长，小楼西面吸湖光。帘栊昨夜犹春雨，花事今年偶故乡。佳节重逢知几度，白头一笑抵千场。朱樱紫笋家园味，容易山厨得饱尝。
思乡,失意#想家,花朝,故园新甲子，今日是花朝。雨意含高阁，风光到小桃。阴晴候农圃，山水动渔樵。夙有林泉癖，淮南谩见招。
思乡,孤独#想家#思念,夜泊官塘见新月,落日长川暝，孤舟独客愁。若为今夜月，不是故园秋。片影悬珠斗，微光下玉钩。心期明镜满，指日大刀头。
思乡,失意#想家,其三,日暮东风起，沧江水微波。水深不可涉，路远将柰何。蘼芜叶巳齐，故乡隔山河。盛年难再得，芳意其蹉跎。
思乡,哀伤#愁绪#孤独#想家,东吴逆旅,他乡又寒食，牢落动归心。世事少如意，明时无赏音。江湖千里客，桑柘一春深。昨夜还家梦，西窗见绿阴。
思乡,愁绪#想家,饮江门酒楼寄陇西刘汉臣,一上高楼醉似泥，有人楼下唱铜鞮。自知客恨同潮满，不放乡心共日低。店柳叶黄吹酒盏，驿梅花白寄诗题。他年鹦鹉西飞去，谁并南枝越鸟栖。
思乡,哀伤#愁绪#想家,赠嘉兴令郑太初,重游湖上月，新挹灌坛风。驻节鸥波外，携琴雀舫中。嘉声三瑞后，高论九流空。顾我成浮客，他乡得郑公。
思乡,愁绪#想家,宜春道中,路转溪回几曲村，溪头流水去浑浑。农忙野叟朝耕陇，蚕老人家昼掩门。游子漫怜春色晚，故园应想绿阴繁。归欤屈指无多日，夜雨团栾酒一尊。
田园,哀伤#想家,陶苦子村居筑楼同元孝侄闭关秋日过之赋此,少小辛勤壮欲休，著书拌得是穷愁。怀人屡阅经年札，借地新成对月楼。烟渚棹过妨宿鹭，晚畬锄遍学归牛。竹林聚会时当记，此处陶家菊正秋。
思乡,孤独#想家,其十一,遥遥望故乡，魂魄所从始。狐死必首丘，远游今安止。嵩丘春载阳，三花何旎旎。时无雒川妃，谁发予琼齿。有鸟自南来，丹翎纷不理。雄鸠虽巧言，苟合中诚耻。茕独夫何言，临流泪如水。
怀人,想家#思念,春日怀张羽王,言旋南岳驾，又作蓟门行。尊酒不为别，河梁空复情。一官羁万里，十口寄孤城。日暮春云起，相思处处生。
思乡,哀伤#失意#想家,其六,芳州采白蘋，惆怅芳州客。采采将何之，悠悠望阡陌。白云起高山，故乡千里隔。一草不可贻，云胡慰离索。
思乡,流泪#想家,九月八日枕上闻秋风大作有感,鲜飙中夜起，簌簌鸣高林。虚堂耿不寐，斗寒入重衾。南来今几时，北去当秋深。关河本迢递，岁月仍侵寻。幸此公事竣，一舸临江浔。松楸郁何许，渺在青山岑。简书严有期，怅望空沾襟。依稀故园梦，摇落西风吟。归鸿正南翔，登高一何心。行李戒明发，迥觉霜毛侵。
思乡,失意#想家,偶成,关河萧索暮云酣，流落乡心太不堪。书剑尚存君且住，世间何物是江南。
思乡,哀伤#流泪#失意#想家,客居,非唐非汉我游秦，整日高眠懒向人。何处燕来同作客，故乡月到自相亲。孤身咤走三千里，多病悲看九十春。沧海横流何日静，徐书马疏好披陈。
思乡,愁绪#想家,吊宅三卜孝廉① 其一,昔年同虎门，联吟共结社。月明新雨句，岂在樊川下？无何游浙东，飘然竟我舍。昨岁遇燕市，酒楼频系马。嗟君泣路穷，谁属知音者。逆旅艰游子，竟去修文也。招魂赋楚些，辞哀不能写。
思乡,哀伤#愁绪#想家,乙未中秋,一从系缆迈流光，再见高楼满月凉。总为婵媛偏此夕，不知留滞尚他乡。团团草露清难似，细细萝烟袅乍长。行色欲依河汉曲，待看瑶采度微茫。
思乡,失意#想家,墙花,墙花繁香新叶肥，苔径漠漠蛱蝶飞。邻轩可假非我乐，故园此时音信稀。我生鄙野性放散，池鱼笼鸟愁絷鞿。青门送客一惆怅，烟绵草长柳十围。默记旧日所来道，行店历历双板扉。我家南溪富泉石，两山夹流村路微。幽处窈窕出林屋，山红涧碧含芳菲。试歌韩公荦确句，安得至老不更归。
闺怨,哀伤#想家,江南曲,平湖碧玉烟波阔，芰荷风起秋香发。采莲女儿红粉新，舟中笑语隔烟闻。高系红裙袖双卷，不惜浮萍沾皓腕。争先采得隐船篷，多少相欺互相问。吴儿荡桨来何事，手指荷花示深意。郎指莲房妾折丝，莲不到头丝不止。月上潮平四散归，舟轻楫短去如飞。断肠脉脉两无语，寄情流水传相思。
怀人,想家#思念,感逝寄远①,昨日闻甲死，今朝闻乙死。知识三分中，二分化为鬼。逝者不复见，悲哉长已矣。存者今如何，去我皆万里。平生知心者，屈指能有几。通果澧凤州，眇然四君子。相思俱老大，浮世如流水。应叹旧交游，凋零日如此。何当一杯酒，开眼笑相视。
田园,哀伤#怨恨,题钱德钧水村隐居图（事详本传）,谁识渔樵兴趣閒，由来家计在江干。羡君图画能殊胜，愧我田园卒未安。浩荡閒云低树影，萧条野屋蔽天寒。秋深夜色犹堪爱，写取婵娟浸石滩。
思乡,恐惧#想家,次韵乐文卿北园,故园归计堕虚空，啼鸟惊心处处同。四壁一身长客梦，百忧双鬓更春风。梅花不是人间白，日色争如酒面红。且复高吟置馀事，此生能费几诗筒。
思乡,哀伤#愁绪#想家,渡绵江,江烟漠漠白鸥飞，倚棹中流看落晖。涪右水从中坝合，剑南山到左绵稀。孤松远岸如人立，游子他乡见燕归。又是一年秋欲半，荻花风起鲙鲈肥。
思乡,流泪#想家,思归偶书,欧公思颖终归颖，老我怀乡不得归。剩水残山傒我久，老妻稚子竟谁依。在阴独鹤鸣无和，向晚栖禽倦尚飞。手植故园松与竹，绿阴盈亩碧成围。
思乡,愁绪#想家,游风穴简陆云士,汝州风穴寺，城西白云里。出郭芳草深，得此林壑美。柏子周四山，桐花通一水。香阁接幽岩，僧饭资禅喜。石潭见空性，澄澈何终始。潭上新笋生，潭下旧兰紫。溪风吹午钟，脱然谢糠秕。相逢采山人，念尔宦游子。
思乡,愁绪#想家,春日淮安道中,春日迟迟古道赊，东风游子倦尘沙。方塘水暖鸳鸯睡，平浦烟消鸿雁斜。满眼青山非故国，一鞭羸马去谁家。赋诗饮酒天涯兴，莫遣离愁老岁华。
思乡,愁绪#想家#思念,其九,拟学坡公馈岁诗，花笺何处寄相思。阳和未老貂先敝，暖气初回鸟竟知。游子情怀随地远，天家雨露及时施。小儒莫献升平颂，幸傍龙楼睹上仪。
怀人,孤独#流泪#失意#思念,正初和鄂州边郎中见寄,潦倒含香客，凄凉赋鵩人。未能全卷舌，终拟学垂纶。故友暌离久，音书问讯频。相思俱老大，又见一年新。
思乡#闺怨,怨恨#想家,闺怨,江南二月试罗衣，春尽燕山雪尚飞。应是子规啼不到，故乡虽好不思归。
思乡,喜悦#想家,十二夜淳安邑庠彭罗二广文对月,良时已喜中秋近，胜会难逢此夜清。极口细谈先圣道，开颜共写故乡情。
思乡,哀伤#想家#思念,又得明卿书,秋色满天地，悲风动高台。浮云惨不舒，白日忽已摧。远念客游子，鼓楫潇湘回。北顾金马门，东望沧海隈。不念旧所欢，弃置如尘埃。传我尺素书，抽翰空徘徊。历历天上榆，冉冉庭前梅。相思难重陈，叹息生余哀。
悼亡,流泪#想家,哭时褒四首 其一,愁来欲写不成诗，哭尽寒冬眼似痴。魂梦不交垂死后，聪灵空忆在生时。云山有限来何远，天地无情叫岂知。四尺沙棺归万里，空馀血泪写童碑。
怀人,喜悦#思念,寄庭佐,久别随蓬草，相思看雁行。水流心去远，月静梦归长。尽力耕南亩，怡颜侍北堂。曾参君不及，可以似王祥。
思乡,孤独#想家,怀伯兄复堂,青苔缘阶长，绿阴垂幕肥。夜来雨频重，晨起花乱飞。有酒自斟酌，独客时歔欷。忽忆故园径，久与吾兄违。我欲陟高冈，君方掩柴扉。歌咏溪山深，息偃烟霞辉。浮云尚无定，孤鸟将安归。慎旃望远心，毋使素书稀。
山水,孤独#失意,望淮山硖石寺予幼年过此今十载矣,十年落泊竟何成，人事纷纷几废兴。今日扁舟淮上去，青山似与客相迎。
思乡,哀伤#想家,暮春雨中作,湘帘卷尽思悠悠，目断遥天雨未收。莫道故园无别恨，落花流水也关愁。
战争,愤怒#想家,其七,威名万里马将军，白首丹心天下闻。辽水旌旗余杀气，泰山松柏已高坟。条侯自靖军中变，窦宪曾铭塞外勋。独倚凌烟思将略，暮天征雁下寒云。
思乡,愁绪#怨恨#失意#想家,习家池,高阳池边春欲暮，铜鞮坊里花如雾。惆怅山公唤不醒，红日西沉汉江渡。汉江渡口将别离，拍手尚有拦街儿。小姬愿随游子去，骏马不受庸人骑。大堤烟柳易零落，岘山残碑委沟壑。鹿门高致久销沉，隆中老子不可作。明日东归谢所知，人生得意须行乐。
思乡,失意#想家,述怀,自爱栖迟海上山，于今误入利名关。无端世事愁边见，不住乡心梦里还。三伏炎蒸劳案牍，五更风雨立朝班。也知窃禄浑无补，逐逐光阴好是閒。
怀人,哀伤#想家,寄黄逢一 其一,故人不可见，偃息故山阴。忽枉新诗至，欣闻正始音。琴书千里隔，羁病一生侵。屈指当年事，幽盟许重寻。
思乡,哀伤#想家,其四 归国,董逃歌罢故园空，肠断悲笳付朔风。赎得蛾眉知旧事，好修家传报曹公。
送别,哀伤#孤独,送同学故人,各为四方人，此地同事师。业成有先后，不得长相随。出林多道路，缘冈复绕陂。念君辛苦行，令我形体疲。黄叶堕车前，四散当此时。亭上夜萧索，山风水离离。
思乡,愁绪#想家,小①饮楼上作,西风吹酒面，楼阁近重阳。悔把菊枝插，幡思乡路长。比来求熟醉，到了减清狂。不是纷华少，纷华我所忘。
山水,哀伤#想家,登北固山晚眺,悠悠暮色到山村，屐印青山认旧痕。天际帆轻归铁瓮，云边日落侧金盆。一江南北涛声壮，雨点金焦树影昏。翘首长安何处是，苍生无限绕吟魂。
思乡,哀伤#愁绪#想家,其五,寒夜空斋旧话长，不知襄郢是他乡。王程忽漫还分手，明日思君又一方。
怀人,想家#思念,寄怀金溎生金陵,曾携春酒从君饮，去岁韶光未老时。不觉东风今又到，那堪旧雨系相思。尊前怀抱向谁尽，别后诗篇应我遗。闻住六朝金粉地，遥知风月阻归期。
思乡,哀伤#愁绪#孤独#想家,为李县尉寿,浪萍风絮客他乡，喜者青春鬓未霜。到处烟霞成莫逆，如今山水已相忘。子还真个为仙尉，我定终身作懒王。何似著鞭铅汞事，笑骑云外鹤翱翔。
思乡,愁绪#怨恨#想家,其二,浮云东北驰，遥见晨风征。我行日以迈，忧思日以横。游子往于役，妻妾寄空城。虽无燕婉恋，骨肉有至情。谁云不顾私，班马有离声。飞雪蔽修岗，北风惨正深。停车立望远，泪落如雾淫。自古别离人，不见行路心。
思乡,失意#想家,将至固县驿,征客如野禽，向晚归飞骤。断烟沙步村，落日远山堠。忽忽故园思，夹道秋禾茂。
思乡,愁绪#想家,宿僧楼喜汾郡丞刘与襄先生至,偃仰空林寂，寒花照酒杯。悠然游子意，欣道使君来。素念托清颍，相逢继啸台。廿年悲喜集，难遣魏城隈。
怀人,愁绪#怨恨#想家#思念,寄怀宛怀伯母,别后长相思，五见月圆夕。莲衣堕冷红，梧叶飘凄碧。黯然离愁生，苍茫秋水隔。昨枉锦字书，言言胜药石。自惭经爨材，重荷知音惜。欲寄万种情，情长嫌纸窄。花影倚阑横，凉月穿帘白。不寐独徘徊，天涯渺咫尺。
咏物,喜悦#惊讶,燕,春昼花明映柳纤，燕归胜事始能兼。争梁谇语惊幽梦，掠地斜飞避画帘。雏食得虫应自喜，巢泥经雨更频添。去来要是知时节，常怪人嘲作附炎。
思乡,孤独#想家,独夜,客鬓双蓬老拾遗，一灯明灭酒醒时。百年回首忽成梦，万窍有声皆是诗。残夜月枝乌未稳，故乡水草雁多饥。裌衣初试新霜冷，欲折黄花寄所思。
思乡,愁绪#想家,其二,年年待月引壶觞，坐对中庭玉一方。静夜忽惊云作雨，索居空使客思乡。荒鸡声续檐花滴，蝴蝶梦回岩桂香。何处高楼见山阔，快予吹笛据胡床。
思乡,失意#想家,其八 葵花,宿种多穿砌，高花动压林。枯荣会有族，萧艾本难侵。不用迂回照，争持径寸心。偶惊过夏半，色比故园深。
思乡,孤独#想家,江门,小店江门市，孤舟闻暮砧。远沙含细雨，缺岸隐疏林。旅宿青枫晚，人烟翠狱深。渐临巴蜀道，一慰望乡心。
思乡,愤怒#恐惧#失意#想家,其四,坐看桑从海上栽，群鸥见惯不相猜。生毛有地供秦笑，呵壁无天慰郢哀。两帝中央谋混沌，三山左股割蓬莱。故乡游钓今何处？空忆渔人让曲隈。
思乡,愁绪#孤独#想家,春日步东城李氏园戏为纤体,簇簇新花细细馨，满园春拥一伶仃。数过蝶影俄还乱，听去莺声却又停。孕絮杨花无力舞，移根药蕊几时醒。峨山点破思乡恨，幻作江南北固青。
思乡,哀伤#愁绪#想家,闻早钟一首,带月飘晨寺，和鸡动晓城。衣冠催共起，车马警孤征。忽破林峦静，殊添枕簟清。他乡有愁客，应自泪残声。
思乡,愁绪#想家,其五,事到抽身悔已迟，每于败局算残棋。都门有客送临贺，廷辨何人是魏其。扬柳曲中游子老，车轮枕畔逐臣知。寒灯冷炕悽凉夜，不醉何因作酒悲。
怀人,愁绪#思念,怀胡孝廉谒选,偃蹇惭予拙，飞腾羡尔行。春风燕市酒，夜雨阖闾城。吏隐怀方朔，贫居笑马卿。相思有尺素，愁杀雁归声。
怀人,哀伤#想家,寄怀梁学下,寻常哀乐与君同，回首乡园忽梦中。云水十年仍浪迹，故人一别已成翁。画堂高柳迎春绿，古寺寒灯静夜红。最是情尘空未得，频将山札寄梁鸿。
思乡,哀伤#想家,重过江畬,莺啼花落故园春，一样风光独怆神。多少故交零落尽，归来翻似异乡人。
怀人,愁绪#想家,寄怀蒋宾梅先生,明月照空廊，思君夜正长。遥知百里外，同此九回肠。淮浦何时去，天涯有客望。好诗须寄我，旧约莫相忘。
思乡,愁绪#想家,其二,绮阁百馀尺，朝霞冠其端。飞櫩丽远汉，曲楹何盘桓。清谣发徽音，一唱再三叹。借问谁为此，佳人本邯郸。微响激流风，浮云惨将寒。为言何所悲，游子在河关。不恨久离阔，但忧芳岁阑。愿为清宵梦，燕昵穷馀欢。
悼亡,哀伤#失意#想家,哭南京吏部郎中华汝和,前年君送我，细雨江城秋。此日我哭君，西风双泪流。离亭一杯酒，翻作生死愁。忍读赠我诗，墨花云锦浮。忍看遗我剑，寒光贯斗牛。世事不可问，岁月空悠悠。君有才用弗，究君有德胡。不寿栖迟郎，署二十年题。墓犹从大夫，后几尺丰碑。太史铭辛苦，平生应不朽。
思乡,愁绪#想家,其二,杨柳吴阊千万枝，横塘风绾曲尘丝。不缘游子无攀折，总为情人少别离。
战争,恐惧#惊讶,咏疆场金鼓声,刁斗声寒里，烽烟鼙鼓鸣。阵开边月黑，战劲压风横。将令衔枚肃，胡笳动地惊。忽闻驰露布，饶唱入边城。
怀古,哀伤#恐惧#想家,其五 秦始皇驰道,秦王骋奇观，不惮阻且脩。万里走辙迹，八荒开囿游。劳歌久已息，遗筑今尚留。千载威神尽，骊山空古丘。
思乡,哀伤#愁绪#想家,集刘谦吉进士园赋得高枕乃吾庐同高宗楫司理邹峄进士刘始恢乔莱两孝廉韵,名园绿树映芳塘，冰瓮初开水阁凉。兴到客能寻远屿，醉来我欲睡匡床。墙阴日下葵根煖，槛外风生藕叶香。宾主悠然成静对，浑忘此地是他乡。
思乡,哀伤#愁绪#想家,立秋夜,云敛晴峰翠黛乾，露擎荷叶水晶团。病翁自喜得秋早，游子欲悲行路难。月白关山砧杵动，天高河汉斗牛寒。明朝自有凉风至，且向梧桐井上看。
闺怨,流泪#想家,羽林骑闺人,秋月临高城，城中管弦思。离人堂上愁，稚子阶前戏。出门复映户，望望青丝骑。行人过欲尽，狂夫终不至。左右寂无言，相看共垂泪。
怀人,流泪#失意#想家#思念,重阳后寄林君佐,秋度重阳尽，寒随夜雨来。菊荒陶令宅，云暗越王台。战伐行人苦，诛求寡妇哀。济时无上策，尸位愧庸才。北去瞻天远，南游指日回。客愁长自写，乡思不堪裁。海上云千叠，生前酒一杯。相思存潦倒，远别漫徘徊。伫看凌霄翮，春风到上台。
思乡,愁绪#想家,过晁掾端智①,西风吹晚雨，饥雀噪寒丛。文举对谈客，坐惭觞豆空。咄嗟宦游子，贫病略相同。斗俸折腰得，醉钱常不供。君看北里儿，高堂燕歌钟。虽誇酒无算，饱德何由丰。吾岂乞墦者，不为妻妾容。永怀冰檗操，未愧屠酤雄。
思乡,哀伤#愁绪#流泪#怨恨#想家,永思堂,茫茫宇宙内，荡荡成古今。凄凄霜露繁，恻恻游子心。终天何漫漫，长夜竟沉沉。庭闱不复趋，宰木风满林。林中有啼鸟，呜呜吐哀音。感兹物性微，我怀良不禁。入室若有见，焄蒿或来临。区区抱遗体，戚戚幽怨深。嗟余念弗髦，多难早见侵。为君赋永思，潸然泪盈襟。
思乡,愁绪#想家,乙亥午日衙内与四兄小酌,薰风晴日逗窗绡，鸲鹆新声何处娇。蒲酒漫同兄弟酌，荔枝犹隔粤山遥。天涯宦迹如萍聚，游子乡心似柳飘。昼永阴浓清院宇，欲歌兰浴未成骚。
送别,哀伤#愁绪#想家,别人四首 其一,久客逢馀闰，他乡别故人。自然堪下泪，谁忍望征尘。
思乡,恐惧#想家,被难之日尚挟钞本秘书数册恐其穷搜因预探而出之,秘书几卷出怀中，委向泥沙黯淡同。过目云烟皆幻物，惊心文字亦飘蓬。青毡无计偕归岭，白袷何由再御风。若使上林徵著作，茂陵词赋故园空。
思乡,哀伤#孤独#流泪#失意#想家,其五,一轮晓日射东溟，回望乡关泪眼停！伏枥老驹伤日暮，破巢孤鸟入云冥。苦将末路修臣节，频上高台望帝星。春水绿波伤别地，送君又折柳条青！
思乡,愁绪#想家,其二,半世轻随出岫云，如今归作卧云人。小山有赋招游子，大块无私佚老身。禅版梦中千嶂晓，鬓丝风里万花春。新年社瓮鹅黄满，剩醉田头紫领巾。
思乡,愁绪#孤独#想家,偶成寄致宏,为问边城客，经春复若何。孤生宽意少，游子苦颜多。青壁题诗处，澄潭载酒过。塞垣风色恶，应忆旧云萝。
思乡,流泪#想家,六用前韵奉答 其一,秋色西来接太行，故乡回首虏尘黄。凄凉汾水沾衣泪，仓卒芜亭煮麦香。岁币桧伦迟款敌，军书操绍托勤王。斜阳万里桥边路，谁奉当归祝上皇。
思乡,恐惧#想家,抵舍三首 其一,倦客归三径，长贫荐七蔬。但令巾有酒，宁叹食无鱼。梦断邯郸枕，閒乘觳觫车。故乡风日好，挥手谢严徐。
思乡,想家#思念,单乐山有船到滩头翻白浪之句景晖足成唐律一解某亦僭和,溪行何异入闽中，卧看青山重复重。船到滩头翻白浪，桥横渡口架苍松。乡心暗逐云千里，客梦频敲雨一篷。无复承平旧风景，年年相忆采芙蓉。
思乡,哀伤#愁绪#想家,书阁,自怜野性生来拙，谁许交情晚最亲？世路因仍忧槛阱，他乡衰暮傍风尘。惟将菽藿还求志，未有丝毫可为人。一亩萧然须暂得，欲偷闲日长精神。
山水,恐惧#想家,游山（自大同西坑过玗溪）,丽景寻幽日日宜，杳然身世在皇羲。芳林剩馥徐行际，凉石浓阴小憩时。胜地到来心自醉，吉人逢处话忘疲。夜深更酹家山月，不惮烟村归去迟。
思乡,愁绪#想家,苦寒寄任泸州伋师中,严飙肃林莽，暖日沉烟霏。游子事行迈，惨淡凌霜威。敛策倦修阻，迹往心自违。层云眺孤鸿，徊翔鸣无依。雍容念俦侣，欲息洲渚非。此地正苦寒，盘身西南飞。
战争#思乡,哀伤#愁绪#想家,岁暮旅怀,天涯留滞岁将除，短发萧条叹客居。枫叶共飞游子梦，梅花不见故人书。云浮关树千山尽，夕照江烽万里馀。回首旗亭心更远，每看征马一踌躇。
怀人,恐惧#失意#思念,寄顾横泾,我别横经三十年，同游都尽独巍然。渊明谁送东篱酒，季子原无负郭田。贫病岂知翻益寿，聪明莫道不如前。相思相见知何地，梦破秦淮月满川。
战争,哀伤#孤独,饮马长城窟行,长城水呜咽，夜夜作秦语。问子何代人，防胡旧军旅。冤魄滞孤魂，不得归乡土。白水洗白骨，瘢尽水酸楚。洗多成黑流，水性毒于蛊。立马古战场，长嘶待天雨。
思乡,哀伤#愁绪#想家,故都宪袁公为藩中伴读戏赠壬辰作,移家白首寄他乡，岂为安储寿汉王。吏议只今方逐客，春鸿归尽隔潇湘。
思乡,哀伤#愁绪#想家,伊犁除夕,兰蕙谁为伴，虎狼深穴中。柳墙残雪白，毳幕客灯红。风景他乡异，年华此日同。明春新月上，马首好行东。
思乡,孤独#想家,病后柬陈季迪,白发长为客，孤灯暗抱疴。据床亲药裹，伏枕想渔蓑。生计浮云薄，乡心积雨多。明朝逢竞渡，无奈独醒何。
思乡,孤独#想家,夏日病中得家信 其一,近得南来信，园林已就荒。有星犹是客，无日不思乡。檐树夏偏茂，茅轩午正凉。何能生羽翼，一枕卧羲皇。
思乡,哀伤#愁绪#想家,秋夜不寐因念幼度从弟方在远行赋此寄忆并答见寄 其一,凉风起林薄，不寐月当楼。念子远为别，思乡况属秋。逃虚身似鹤，乘兴夜宜舟。寂寂空相望，劳歌谁为酬。
思乡,哀伤#愁绪#想家,岁暮答许武部廷议怀归,掩阁日愁晚，他乡岁巳深。未能逃世网，岂是恋朝簪。以我不如意，怜君同此心。故园春事及，归路傥相寻。
战争,想家#思念,其八,蓬瀛久辍列仙班，时见乌朝数往还。销寂潜虬敖嫩水，?褷冻雀纥千山。流黄度曲填金缕，捣素缄愁寄玉关。不是甘泉烽火近，有人心折大刀环。
战争#思乡,愁绪#想家,王中丞宅夜观舞胡腾（王中丞武俊也）,石国胡儿人见少，蹲舞尊前急如鸟。织成蕃帽虚顶尖，细氎胡衫双袖小。手中抛下蒲萄盏，西顾忽思乡路远。跳身转毂宝带鸣，弄脚缤纷锦靴软。四座无言皆瞪目，横笛琵琶遍头促。乱腾新毯雪朱毛，傍拂轻花下红烛。酒阑舞罢丝管绝，木槿花西见残月。
思乡#田园,愁绪#想家,早春与林朴园芬陪刘将军烜及涧南兄弟游楼桑村,苔纹绣涩黯碑铭，肃肃阴廊聚百灵。将相威仪见章武，栋梁风雨记乾宁。将军吊古情英烈，游子寻春思渺冥。回首惠陵天万里，杜鹃声断蜀山青。
战争,哀伤#想家,其二,寒灯默默岁云徂，夜雨潇潇客梦孤。有用年华滞羁旅，无如烽火逼枌榆。明霞未必真成锦，鱼目何当望作珠。欲去难行留不得，关山千里叹穷途。
思乡,失意#想家,寄伯兄季质及诸弟 其一,弟兄不见十馀年，南北相望各一天。久别故园空有梦，新添白发自堪怜。已知放浪烟霞外，自愧栖迟雨露边。愁思满怀无处着，朝回时诵鹡鸰篇。
思乡,愁绪#想家,外弟周心如鸿胪南归寿母,谁不荣新命，君应念老亲。独将怀阙意，遥慰倚门人。别日怜游子，归年见侍臣。霞觞初献祝，珠履竞邀宾。节向天中启，筹从海屋申。萱花开更绿，兰树望踰新。莱彩欢无极，潘舆念每频。别来池草梦，还拟帝城春。
思乡,哀伤#愁绪#想家,儗曹子建杂诗五首 其一,元冥既代德，飘风吹北林。林阴带曲室，清商郁素琴。百感沸零节，梗咽成离音。借问何所弹，将毋游子吟。芳春抛白纻，耐兹寒暑侵。鸡鸣复犬吠，戒备一何深。辛苦不见亮，日暮难为心。
战争,愤怒#想家,和大宗伯陈公闻倭寇遁归我师追击尽复朝鲜之地志喜韵,遥传上将临边日，秉钺登坛杀气销。万虏投戈归绝域，三军奏凯彻中朝。梯航未必来重译，杼轴何堪尽戍辽。太史直悬千古笔，扶桑铜柱转岧峣。
怀人,想家#思念,江城夜泊寄所思,客程殊未极，舣棹泊回塘。水宿知寒早，愁眠觉夜长。远钟和暗杵，曙月照晴霜。此夕相思意，摇摇不暂忘。
思乡,愁绪#孤独#想家,赠郑生叔车,游子不顾远，停桡江上春。冀方有来客，白发乃吾亲。十年阻南北，一见融心神。天道谅不慆，嗟嗟行路人。
战争#思乡,想家,江上阻兵,闻道胥江口，黄巾未解兵。春沙晴洗马，烽火夜连营。羽信惊帆影，乡心乱角声。请缨系南越，无路痛书生。
思乡,哀伤#愁绪#想家,游园,为客他乡远，游园新兴长。畦蔬盈嫩翠，林橘吐微黄。
思乡,哀伤#愁绪#孤独#想家,燕台岁寒雅集同王后张钱越江顾九恒彭椒嵓吴万子孙恺似王昆绳钱玉友徐子贞高远修孙子未王岩士陈叔毅汤西厓谈未庵冯文子俞大文家荆州作二首 其一,一天残雪冷晴晖，高会金台近巳稀。我辈论交终落落，他乡对酒倍依依。苍茫敢信前期在，轻薄翻疑古道非。得路何人能折节，向来同学尽轻肥。
怀人,孤独#失意,寄田舍人,出处升沉不足悲，羡君操履是男儿。左迁郡印辞纶阁，直谏书囊在殿帷。未有佥谐徵贾谊，可无章疏雪微之。朝行孤立知音少，闲步苍苔一泪垂。
战争#送别,流泪#想家,早发焉耆怀终南别业,晓笛别乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。
思乡,孤独#想家,中元日刘觐国携生鱼过小署对酌赋①,床头斗酒为君留，良夜烹鲜小院幽。弹铗久无堂下客，持竿空忆海边舟。乡心遥对青门月，时序还同赤壁秋。莫道银鳞空玉碗，折葵烧笋足赓酬。
怀古,哀伤#想家,姑苏怀古三首 其一,争长黄池未济师，馀皇舟已徙熊夷。山川终古迷商鲁，花草千年怨种蠡。故国魂销吴苑水，行人肠断越溪丝。竹枝声里春将尽，破楚门东暮雨时。
怀人,哀伤#怨恨,寄陈孝思,北栅园林称隐居，高名应似鲁璠玙。墨研铁砚时临帖，灯粲银缸夜读书。旧种苍松应长大，新栽碧筱想扶疏。容台几度思君处，赋罢停云意有馀。
咏物,恐惧#惊讶,梅花,醉笔题诗紫界墙，梅花零落扑衣裳。天香又杂杯中渌，春色还惊鬓上苍。涉世何妨为白璧，流年未必抵黄粱。一吟起我平生志，今古冥冥出处忘。
怀人,想家#思念,答栗轩周立德先生见寄,园林对芳菊，慊慊增别怀。游人在远路，欢燕不得偕。俯听蝼蛄鸣，仰视鸿雁飞。气候忽复易，敛衽起裴徊。寓形一世间，离合固难齐。清尊沈绿醑，采芳欲遗谁。叩门有远客，言从海上来。赠以瑶华音，谕以长相思。相思两意然，杳杳各天涯。嘉会良有日，崇德以为期。
思乡,恐惧#惊讶#想家,罗都宪哀挽,黄门献纳早蜚声，柏府乔迁晚更荣。边寨甲兵惊小范，故园松菊老渊明。山川一夜还英气，宇宙千年播大名。最是云中遗德远，万家城守赖安生。
思乡#山水,想家,登中峰塔,凭高竟日对斜曛，一片乡心在白云。绕寺磬从天际入，向城帆到水中分。窗开山色层层见，地抱江声处处闻。便欲忘忧共杯酒，不堪明发更离群。
战争#思乡,恐惧#惊讶#想家,又和月夜理笛答晤（丁本晤下有师字）见寄,闻说羌戎出塞行，征人才听泪交横。三秋霜气先时至，万里乡心半夜惊。子野踞床思逐弄，季长卧邬亦牵情。阕终更想关山月，不惜新辞记旧声。
思乡,愁绪#想家,秋蓬晚望,秋心游子独，晚照终山分。浅浦悬鱼影，微烟簇雁群。年光如落叶，长梦寄归云。流水清无语，钟声何处村。
思乡,哀伤#想家,其四十三,昏壁中始见，烈风号北林。飘飘远游子，中夜抱单琴。繁音激楚奏，清商悲越吟。岂兹异乡感，兼之年岁侵。胡为苦行役，薄暮犹骎骎。
山水,失意#想家,游海珠寺呈同游诸公,万里波涛万里风，明珠流落大江东。楼台谁信神仙宅，冰雪偏疑日月宫。镜影鸟飞霄汉上，莲花人坐海潮中。何期嘉会叨陪赏，才调中原数数公。
怀人,孤独#想家,岁穷僧众米竭自往湘阴乞之舟载夜归宿桥口寒甚未寝时侍者智观坐而假寐作此诗有怀资钦提举,老去生涯无窖子，隔城荒寺到人稀。岁穷百里扣门乞，夜棹孤舟载米归。隅坐小僧寒附火，联拳羸仆睡和衣。故人醉里闻芗泽，应背银缸照翠帏。
怀人,恐惧#惊讶#思念,春居寄友生,莎径荒芜甚，君应共此情。江村雷雨发，竹屋梦魂惊。社过多来燕，花繁渐老莺。相思意何切，新作未曾评。
田园,哀伤#恐惧#惊讶#怨恨,题钱德钧水村隐居图（事详本传）,马足黄尘三尺深，清风吹断自难侵。乾坤老矣惊浮世，泉石萧然动隐心。鸥鸟起沙春漠漠，渔舟系柳昼阴阴。他年欲访幽栖处，莫似仙源无路寻。
思乡,孤独#失意#想家,对雨柬徐杨二先辈,长安飞雨洒轻埃，万户千门画里开。雾树稍迷蓬阁观，烟丝犹袅建章台。故园红药谁同赏，旅榻青苔客不来。莫怪残春倍惆怅，一山风景各衔杯。
思乡,哀伤#想家,其三,便风五两更悠悠，回望乡闾烟雾浮。若问无情唯颍水，不来随我到扬州。
思乡,愤怒#愁绪#怨恨#想家,其四,新春指日过，游子整归鞭。舞綵期非远，雁行共一天。老夫惟自苦，形影谁为怜。升斗羁难去，妻孥情共牵。况经饥馑日，触目谁仔肩。祈得麦新熟，平安报有年。家中莫怨望，拂袖此心坚。
思乡,孤独#想家,七夕二首 其一,天上佳期夜未阑，故园秋到井梧寒。红楼思妇天涯客，一样银河两地看。
思乡,愁绪#想家,其三,昨夜月初生，今夜月已满。见月知春归，游子路殊远。寄语遐征人，勉勉更勉勉。前无税驾期，日日复时时。
思乡,哀伤#想家,十六夜旅怀,珠海楼头月似霜，故园应得共清光。裁书未有刀头约，圆缺遥怜此夜望。
怀人,想家#思念,郡楼怀长安亲友,残暑三巴地，沈阴八月天。气昏高阁雨，梦倦下帘眠。愁鬓华簪小，归心社燕前。相思杜陵野，沟水独潺湲。
思乡,哀伤#恐惧#想家,烽台秋望,惨淡黄云戍，阴森白骨堆。望乡无故识，吊古有荒台。海月三更出，悲风万里来。愁心当此夕，鸿雁不胜哀。
思乡#悼亡,哀伤#想家,哭宝月三藏大禅师,五峰习圣罢，乾竺化身归。帝子传真印，门人哭宝衣。一囊穷海没，三藏故园稀。无复天花落，悲风满铁围。
怀古,愤怒#恐惧,咏史七首 其一,中山飨朝士，子期忽不与。忿怒搆楚师，国亡何悤遽。壶浆悯饥人，事亦偶然遇。危急徂厥亡，仓皇绝生路。讵知饿夫儿，赴难无转顾。怨亦不在大，恩亦不在小。生死判一餐，报施亦何巧。
思乡,失意#想家,山郭风雨朝斋怅然秋思,桐竹离披晓，凉风似故园。惊秋对旭日，感物坐前轩。江燕飞还尽，山榴落尚繁。平生信有意，衰久已忘言。
思乡,哀伤#愁绪#想家,其十,浆调紫蔗宜新压，葖絮红糟已惯尝。在任久居谙土俗，方音食性逐他乡。
思乡,愁绪#想家,宿潭上二首 其一,夜潭有仙舸，与月当水中。嘉宾爱明月，游子惊秋风。
田园,孤独#怨恨,江村寒食,预折杨枝插绕檐，豆糜香软麦饧甜。春衣未染新丝织，午篆犹分旧火添。小雨送花青见萼，轻雷催笋碧抽尖。不因人远伤离别，那得春愁上短髯。
思乡,愁绪#想家,宿铁门,乌鸟巢深枝，游子走长路。一鸣桃花开，再鸣春山暮。茅舍多行客，谁不乐欢聚。夜短梦偏长，梦里还家去。才游何便归，欲语声吞吐。窗外鸡声来，天边雁声度。鸡喜报晨昏，雁飞知何处。
送别,怨恨#思念,送罗约,雨晴江馆柳依依，握手那堪此别离。独鹤孤琴随远旆，红亭绿酒惜分岐。月明野店闻鸡早，花暗关城匹马迟。从夜定知相忆处，东风回首不胜悲。
思乡,哀伤#愁绪#想家,吴虎臣访余光州长至集斋中,三年送尔大鄣回，千里寻余汝水来。雪后蒯缑孤剑在，星前桑落一尊开。门庭冬至惟凋柳，河洛春迟未见梅。谁料他乡还把袂，天涯须尽故人杯。
思乡,喜悦#想家,元夕徐侍御招同王光禄李孝廉观灯,帝里春还未几日，万户千门总春色。昨夜云间月欲圆，更道今宵祀太一。华灯闪烁映朱阑，纵横游骑满长安。笙歌响度香尘起，触忤羁人惨未欢。徐卿为我开斗酒，李白谈诗方在口。倒屣王生能复来，浮云万态俱何有。请记当年旧酒垆，几人得意在皇都。且拚乐事随青帝，莫逐乡心卜紫姑。
战争#思乡,想家,宣府人日,烽台石戍晓烟平，人日逢人载酒行。客久渐多新岁感，边方倍起故园情。围炉小伎兼筝笛，出郭诸山半雨晴。骑马不愁归路晚，江乡犹及听啼莺。
思乡,愁绪#想家,葛岭,白云几叠翠岚重，往往疏钟出梵宫。石骨谁人镌佛像，岭头何处觅仙翁。楼台水月丹青地，帘幕莺花锦绣丛。游子莫支苍竹去，风雷容易起虚空。
思乡,哀伤#愁绪#想家,和陈无逸九日 其二,万事真成一缪悠，西风节物若为酬。鸿饥未觉他乡远，菊老谁同此日愁。已洗眵昏看白眼，更扶衰病费丹头。吟情笑我今何似，废笕寒泉涩不流。
思乡,哀伤#愁绪#孤独#想家,无题,离离原草淡斜晖，游子天涯尚未归。一段秋光谁管领，花开花落付鹑衣。
思乡#怀人,愁绪#失意#想家#思念,寄赵尔锡祭酒,载笔东观史，谈经国子师。大道回淳风，华要跻良时。畴昔同馆署，今来隔山陂。清弦抒情素，幽梦攀光仪。不惜形迹遥，但苦年运移。日飞逆旅蓬，弥感游子鵻。回首盻京阙，浮云郁崔嵬。渺渺胡天雁，菲菲沧江蓠。怅然维远心，因之寄相思。
思乡,愁绪#想家,其六,天高木落万林衰，古柏啼乌忽满枝。可是墓田喧野鹊，依稀渔艇着鸬鹚。移株苦削风霜片，顾羽时飞烟雨丝。到处有山皆可托，傍徨游子暮何之。
思乡,失意#想家,其二,端居忽忽起乡心，满眼风生椰树林。尺幅应须论万里，牂柯南下更萧森。
怀人,愁绪#想家,夜泊垂虹桥有怀家弟,片帆东下向湖州，夜泊吴江忆旧游。前岁不堪人送别，新年重见月当头。寒侵孤枕回残梦，风引晨钟到客舟。出处关心惭蹭蹬，天涯鸿雁动离愁。
思乡,哀伤#愁绪#想家,九月七日汪维义宅对菊,他乡七日酒，应为菊花催。疏鬓风前帽，羁怀江上台。秋光寒拂槛，霞色暝侵杯。摇落易为感，酣歌日几回。
思乡,哀伤#愁绪,塞门冬夜,寒山雪压万峰低，落日山城驻马蹄。袪冷未逢春瓮熟，欲眠无那夜乌啼。人来汴水无家信，路入并州有战鼙。旋思乡愁抛未得，悄然拈笔赋征西。
思乡#咏物,哀伤#愁绪#想家,月,不道他乡月，今宵偏倍明。大江通夜落，高阁近天清。暝树千重远，人烟一望平。乡关看渐渺，愁听暮鸿鸣。
思乡,愤怒#哀伤#愁绪#想家,古意 其一,秋风西北起，吹我游子裳。浮云从何来，安知非故乡。萧萧胡马鸣，翩翩下枯桑。暮色入中原，飞蓬转战场。往路不可怀，行役自悲伤。
思乡,孤独#想家,其十,臂膝真成具老形，每逢趋走叹伶仃。故园松菊幸亡恙，何日扶藜得屡经。
思乡,哀伤#愁绪#想家#思念,将归（《华泉集卷二》作 边贡 诗）篇,对面有乖绝，千里长相思。登高望来车，入门赋将归。惊风何飘飘，兽兔莽间啼。群鸟各有趋，他乡难独依。独依令人惑，悠悠浮云驰。悠悠尚可道，霜露陨百草。
思乡,哀伤#流泪#怨恨#想家,其二,虎狼亦爱子，乌鸟亦恋雏。生子不能庇，悲恨当何如。伯也归故乡，漂泊无宁居。仲子最孝谨，性复爱诗书。百方挠其中，一病辞寒庐。垂死与母言，血泪沾衣裾。沈思不忍道，命也有生初。
思乡,孤独#想家,其二,岂是云霄客，居然江海人。径惟羊仲过，壁以马卿贫。俯仰终何意，疏慵好乞身。已拼闲岁月，甘老故乡尊。
思乡,哀伤#流泪,其二,今夕复何夕，皎皎明月光。酌酒登高楼，岂不怀故乡。欲驾车无輗，欲济河无航。仰视云汉间，迢迢参与商。悲风西北来，越鸟东南翔。援琴不成曲，清泪沾衣裳。
思乡,哀伤#愁绪#想家,予游武夷道经三山买舟西禅浦值晚雨投宿山寺中寺僧杞岩义刚曲相款接因书此诗以證后会,江雨萧疏山日阴，蹇驴有客入禅林。老僧能叙三生话，游子空悲千里心。野鸟啼来山竹裂，洞龙飞去水云深。多情九曲溪头月，何夜相从抱玉琴。
思乡,流泪#想家,闻琵琶,夜拍水云非故乡，未闻终曲已凄凉。舟中月白寒江阔，马上酸风紫塞长。思妇有怀停别杵，征人无语对清觞。平时不见秦城役，馀韵空传战垒荒。
怀人,失意#想家,中秋袁藏用馈鱼写怀兼寄,白帝吝商飙，烦暑仍靡靡。昨日山中归，倒卧西窗里。开窗荫疏竹，炉烟灭复起。宁知井屋下，索寞亦闲只。提鲜来君池，白鲢兼赤鲤。顷适尝新酿，浓香压酒子。念兹赤壁携，浩然良有以。今夕复何夕，中秋散霾滓。开襟南川流，皓月照寒水。吾欲泛扁舟，中流玩清泚。思君君不来，弄丸空隐几。
怀人,失意#想家#思念,寄木羲民落第山东（庚子1940年）,雪山有老鹤，栖迹雪山阿。具披冲霄翼，偃蹇奈尔何。风云四十载，兹复叹蹉跎。剧依青海上，鍊翮秋江波。会当乘时去，风尘藐罻罗。回首天南别，皎洁玉龙雪。下有千年侣，长鸣声不辍。何以慰相思，嗷嗷万里月。
思乡,愁绪#想家,秋夜雨有感言怀二首 其一,客里逢秋感已深，可堪秋夜对秋霖。江湖未遂希文志，丘壑空悬永叔心。云压戍楼迷画角，风传警枕乱清砧。谁怜怀国思乡处，无限愁肠自苦吟。
思乡,愁绪#想家,次华使张承宪公游汉江,天上河源落五台，楼前澄影隔尘埃。杨花春尽帆归远，楮岛烟消雁影来。物色不随游子去，芳樽今为使君开。三韩胜地皆方丈，更借仙风倾一杯。
战争,喜悦#想家,绣斧西征为何辅之御史作,蜀道军容使，秋风振旅还。功成万里外，捷报五云间。电扫妖氛灭，川流战血殷。汉兵随指顾，蕃部凛威颜。晓坐辕门静，宵登剑阁閒。丹心悬海日，绣斧照江关。饮马瞿唐峡，封刀麦子山。班超桓典后，芳驾几人攀。
思乡,愁绪#流泪#想家,其四,残碑零落古城阿，游子重来掩涕过。今日洪都诸父老，不知若个泪痕多。
思乡,哀伤#想家,饮马长城窟行,饮马长城窟，马渴饮不巳。马饮良易足，我怀当何止。畴昔离故乡，淹淫几万里。明月缺复圆，边声日充耳。精魂绕天涯，日夜邈伊迩。仰天不可呼，归鸿背我起。燕然勒几时，大刀难自揆。一身寄他人，未保生与死。横颐断肠泪，堕落长城水。长城水不竭，离情不终歇。
思乡,哀伤#想家,剡溪舟中有感,又作游吴客，重登入越船。西风桑叶岸，细雨菊花天。旅思秋偏恶，乡心夜不眠。钱塘江上月，行见十分圆。
战争,哀伤#想家,书感,丈夫本愿脱世鞿，丹成昼日凌空飞。缨冠佩玉朝紫微，白银宫阙瞻巍巍。不然万里将天威，提兵直解边城围。苜蓿满川胡马肥，掩取不遣一骑归。苦心文章亦未非，与此二事同一机。寥寥千载见亦稀，庄屈已死吾畴依。哀哉穷子百家衣，岂识万斛倾珠玑。欲洗薄蚀还光辉，熟睨无力空歔欷。
思乡,愤怒#想家,九月道中遇雪,密密痴云晚自凝，飘零踪迹断蓬轻。幽禽底事啼长咽，流水何缘浪不平。清梦未回人换世，黄花应怨我寒盟。故园回首肠堪断，雪满荒山瘦马行。
思乡,哀伤#愁绪#想家,曲子先生陆,大曲笛管笙，小曲琵琶筝。卖曲城南楼，花柳围燕莺。一曲一饼金，积金恣霍挥。金尽白发生，日暮无家归。有子徙他乡，有女嫁穷户。行路逢旧群，避面不相语。酒为先生寿，先生为我歌。病马嘶西风，自觉哀音多。酒亦不能醉，哀亦不能止。明日城南楼，共传先生死。
思乡,哀伤#怨恨,寄题余泰享隐居,闻说幽栖处，遥连郁木天。径开移竹地，渠引灌花泉。坐客留倾酿，邻人访草玄。京华远游子，那得共盘旋。
思乡,愁绪#想家,题春晖堂,寸草虽有心，岂能报春晖。丈夫虽有志，不如守庭闱。萱花绕砌开，乳乌绕林飞。堂上白头母，手缝游子衣。
思乡,愁绪#想家,其二,濠梁无客更观鱼，游子行过莫问书。潮落沙痕鸥泛少，风回云影雁行疏。归帆夜宿山前寺，从橐秋辞仗外车。俯仰此身天地内，沧洲重去带经锄。
思乡,愁绪#想家,思远寄师厚,马蹄践霜雪，不畏道路寒。游子重衣裘，慈母悬心肝。悬心几千里，冉冉岁已残。大河今渐涸，远目常不乾。度雁朝夕闻，尺书寄亦难。愿同车轮复，勿比弦上丸。
田园,流泪#想家,辑山村先生诗卷 其一,昔在垂髫日，今吟薄暮年。床孤郗氏选，诗得谢公传。故国空戎马，荒山冷墓田。祗令后死者，忍泪读遗篇。
怀人,想家#思念,与李似宗别后奉寄,昔者相过今几时，心期虽在事多疑。滞留江海君先病，怅望云山我欲归。老境犹存作诗苦，故人多有食言肥。汉阴老父如无事，肯复逢人论是非。
思乡,愁绪#想家,方春时群兔食麦先生置罝焉终无所获今者原头草枯无所隐遁乃得以投汤饼是兔得所嗜以死而先生之愤亦快也既感斯语因继前韵①,吴山积雪不润麦，客子思乡疑卜宅。先生好客如聚书，岂料向来遭五厄。??自是安无虞，尔身那计归庖厨。遐方自此欲同轨，书文正合求长须。当时咀食应矜狡，汤饼于今得称巧。幸因所嗜同一烹，吾鼎饶伊送肝脑。
思乡,哀伤#愁绪#想家,寒食寓兴次黄宗鲁二首 其一,浩荡乾坤大，羁栖岁月深。他乡对寒食，愁思满淮阴。诗句惭孤咏，春花孰共寻。相逢同郡子，时复一论心。
思乡,愁绪#想家,其二,去县离百日，思乡隔万山。民心应久望，月色自长閒。江隐蛟螭窟，天开虎豹关。姮娥如有意，清影照苍颜。
思乡,哀伤#想家,句曲立春一首,寂寞留山县，天回大地春。东风生旅馆，吹共故乡人。
思乡,孤独#想家,丁巳晦日立春,前年孤棹泊钱塘，去岁三湘送雁行。万里归来犹是客，一身强健即为乡。土牛鞭里春先到，野马尘中日又长。独喜故园茅屋在，小山松桂未全荒。
思乡#田园,愁绪#想家,饮郑前村寓舍观其两郎君新作文艺前村本出先伯之门追感往昔作此二首 其一,君居空馆一床横，霁雪阶除半尺明。避世重来金马日，向余久得石交情。张镫酒煖真欢伯，拥袖诗寒觉瘦生。萧瑟思乡怀旧意，当轩星转北风声。
思乡,哀伤#愁绪#孤独#想家,同蒋心余彭芸楣游北兰寺,无数征帆向马当，龙沙北去树苍苍。去年君亦他乡客，此日谁倾地主觞。野渡春风归鸟雀，寒山返照下牛羊。赞公去后风流尽，依旧閒云销竹房。
思乡,哀伤#愁绪#想家,其二,重阳佳节无风雨，倦客他乡忆水丘。采采黄花人送酒，迢迢碧汉雁横秋。喜无败兴催租者，自有循溪荡楫舟。底用登高方是乐，嘉宾三两醉还休。
思乡,哀伤#想家,春日,如丝苣甲饤春盘，韭叶金黄雪未乾。旅饭二年无此味，故园千里几时还。异方时节三卮酒，残岁风烟一惨颜。曾奉龙旂典邦礼，岁穷祠祀少休闲。
思乡,哀伤#愁绪#孤独#失意#想家,中秋夜雨同缜之伯乔伯襄宿李仲伟玉桂堂与其从子良父珏仲分赋（时仲伟诘旦有金陵之行）,开尊秋色敞华堂，佳节那能不尽觞。蜡炬销残今夜雨，客怀明发又他乡。愁霖祇为思曹植，弭盖何须赋谢庄。莫以阴晴论此夕，坐深明月满东墙。
思乡,愁绪#想家,和陈朝议见寄二首 其一,念公事业未能归，莫厌京尘化客衣。游子固闻怀楚玉，垂堂应每倚荆扉。仲舒正尔宜投策，丘嫂从渠不下机。他日秋风雕鹗便，雍容车骑更光晖。
怀人,恐惧#惊讶,答胡思斋寄山花数枝,故人采药武婆冈，折得山花远寄将。晴露微微沾野佩，洞霞冉冉落书床。护风爱近银屏暖，分润惊浮玉井香。看过青春应尚在，能来莫负酒盈觞。
思乡,恐惧#想家,己巳元旦,爆竹声中转斗杓，侧身天地故乡遥。欣看云物占丰岁，定有忠良翊圣朝。老健方知天意厚，乱平更虑世风浇。起来枕上留归梦，先去焚香谢九霄。
思乡,愁绪#想家#思念,其二,光阴容易去如驰，望远蘼芜有所思。香草美人芳讯杳，河梁游子夕阳迟。瀛洲春晓三生梦，茅店霜飞一夕知。转瞬阳和暖吹律，青青河畔又吟诗。
怀古#山水,想家,游西施山园亭将归题壁,西施山馆倚东郭，曾住西施教歌乐。复阁还留翡翠香，前池自洗胭脂薄。我来醉酒正阳春，大琴小笙压上津。春寒日暮欲归去，一树桃花思杀人。
思乡,怨恨#想家,望乡台,望乡台上客，秋至望乡关。中原遮望眼，可奈燕支山。
思乡,失意#想家,镇江晚泊,向吴亭下暮春晴，扬子江头晚汐平。云气倒连岚气湿，水光上接月光明。龙宫隐约金山寺，雉堞参差铁瓮城。闷倚篷窗成永叹，故乡千里独关情。
山水,恐惧#想家,登四面云山亭子作歌,山庄中山最高处，千峰万岭莫与齐。金山黑山山城外，虽高于此望觉低。避暑本自无暑到，夏不厌凉语可稽。乘閒策马试登陟，浓青深翠盘云蹊。每值嘉荫辄止憩，为恐仆从劳攀跻。到来一笠冠绝顶，天风拂拂吹天?。有时晴光摇草树，有时晦影沈岩溪。吾知之矣起予思，便与作歌亭柱题。
思乡,哀伤#愁绪#想家,己酉除夕同苏汝载守岁,名香手自焚，虚室坐氤氲。客是他乡聚，年从残烛分。头颅空老大，鸡鹜耻同群。明日探春去，相期弄白云。
怀人,怨恨#想家,鲍子韶来自都门以叶桐初送行诗见示猥承齿及因次其韵以志相见之喜并寄桐初,爰居避海潮，鸿雁乘朔风。谁言万里翮，相聚仍南中。截竹作凤鸣，声响犹雌雄。而况耿介士，高视横霜空。君自燕山来，吐气如云虹。片言赴知己，长揖辞群公。都门盛饯送，珠玉萃其躬。故人有新句，愈工而不穷。何因假羽翰，清啸此宵同。
思乡,愁绪#想家,赠王蜚之,酒尽狂歌盼国门，风尘游子旧王孙。如虹意气如霜剑，不肯寻常说报恩。
田园,孤独#失意,村斋雨后怀马伯起,高阳旧事可谁论，落落幽居但怆神。独夜有怀愁听雨，百年多病负逢春。槛梅欲结枝枝实，堤柳初萦缕缕新。物色风光俱可赋，祇怜孤唱易沾巾。
思乡,哀伤#愁绪#想家,有感,自度吾生不久长，老怀犹自爱风光。春来扶杖观花急，夏到穿林看笋忙。无限故人成鬼录，几多逐客寓他乡。我今幸得身无事，剩向湖边醉几场。
田园,孤独#想家,宿蔡村夜起,四更鸡叫七星烂，独起开门候天旦。月挂愁边人影低，风惊梦里鸟群散。孤舟嫠妇寒自泣，破屋老农贫屡叹。早餐欲发未遑安，客路飘零正多难。
思乡,哀伤#想家,许州途中,秦川行尽颍川长，吴江越岭已同方。征途渺渺烟茫茫，未得还乡伤近乡。随萍逐梗见春光，行乐登台斗在旁。林间啼鸟野中芳，有似故园皆断肠。
悼亡,哀伤#流泪,哭祁羡仲,惨淡霾云暗大荒，海天愁思总茫茫。寻常侠气还谁在，生死交期祇自伤。岁月无情堪涕泪，乾坤何处问行藏。几回肠断茆溪路，衰草寒烟共夕阳。
思乡#田园,想家,得万荔村王宜泉书,联舫已传逾大别，之官几日到随州。故乡水没碧鸡市，客子风吟黄鹤楼。岂有奇方能缩地，空凭素札一将愁。镫昏墨淡雾遮眼，木落堂空霜在头。
思乡,哀伤#愁绪#想家,林塘夏夕有怀同志,风微池色定，林静藕花香。深树归残鸟，青山敛夕阳。同心嗟远道，久别隔他乡。世事今如此，何因共举觞。
田园,喜悦#失意,夏日闲居,何以娱水日，对景常忘言。栖迟讵非计，造物与我闲。碧草长庭除，珍禽息树间。微风生秋意，雨气在远山。良友欣然来，小酌俱陶然。柴门月色里，相送溪桥边。
思乡,哀伤#愁绪#想家,答元夜异地有怀步韵,金吾不禁夜初明，解舞儿童锦作旌。旅馆观灯聊着眼，他乡逢节强陶情。云拖墙外鞦韆影，人集筵间管籥鸣。风景不殊乡社异，几回飞梦数归程。
怀人,恐惧#惊讶#思念,寄阮亭淮上二首 其一,长淮浊浪昼喧豗，如水门清日日开。独抚素琴堂吏散，自烹新茗野僧来。衔杯便合无公事，作赋应惊有异才。待寄相思与明月，高楼频上影徘徊。
战争,失意#想家,寄宣府吴中丞,北门笳鼓散天骄，万里连营节制遥。搜虏夜驱沙苑马，射生秋落黑山雕。军中裨将咸推毂，帐下降戎半珥貂。笔橐长安吾独老，云台西望霍嫖姚。
思乡,哀伤#想家,其六,高柳与新松，郁郁满前渡。故园春不见，见此故园树。
思乡,哀伤#愁绪#想家,九日芝麓先生偕友沂招同绮季胤倩集龙槐精舍用重阳登高四字为韵 其一,秋色登临见，良辰步屧从。轻阴来急雨，远黛出群峰。寺古庭槐秃，城斜御柳重。他乡萸菊会，三岁此相逢。
田园,失意#想家,田园言怀,贾谊三年谪，班超万里侯。何如牵白犊，饮水对清流。
思乡,哀伤#愁绪#想家,其二,岁月疲奔走，江湖信梗萍。歌惭郢里调，文谢北山铭。旅舍怜今雨，他乡望客星。迢迢孤棹远，天外数峰青。
怀古,愤怒#哀伤,咏史,平生牧豕处，寂莫空山里。日落樵采绝，秋风海涛起。一朝上赤殿，布衣见天子。四海识齐人，侧目倾朝是。坐开平津阁，扑满延多士。悠悠淮南守，狗马谁相齿。
思乡,哀伤#愁绪#想家,赠林季茂,越客无媒倦出燕，知音吾愧托朱弦。一生游侠千金尽，十日看花九醉眠。赋拟凌云推狗监，夜投明月骇龙渊。他乡见面愁俱破，击筑酣然为汝怜。
怀人,想家#思念,薛二过宿归后却寄,翩然来对草堂閒，又爱元亭自闭关。沿岸棹随黄犊去，向汀人共白鸥还。蝉追高唱传深柳，雨漱微酣到暝山。后日相思寻步履，隐囊依旧绿苔环。
思乡,想家#思念,次人韵思弟,二陆双飞共一班，士龙何事别长安。故园花鸟应无恙，胜日樽罍且自宽。春草梦回诗思好，暮荆风急客衣寒。苕溪一水苍茫外，无限相思入倚栏。
思乡,恐惧#惊讶#想家,其三,搔首涉峰顶，江山一碧浮。凄凉今夜月，萧瑟故园秋。鹤唳惊残梦，猿啼起暮愁。丹砂如可觅，还伴葛仙游。
思乡,哀伤#愁绪#想家,滋阳道中逢金陵秀峰和尚因讯雪浪耶溪秋园诸上人,如何当此地，亦得见名僧。托尽他乡钵，传来几代灯。烟霞生有果，云水迹无凭。问遍南朝寺，因师住秣陵。
闺怨,愁绪#想家,宫怨,芙蓉帐冷减容光，愁倚薰笼懒着床。寒气逼人眠不得，钟声催月下回廊。
思乡,孤独#想家,雨泊章江门外与蘧非对饮,何事相看各黯然，故乡一别动经年。章江门外听残漏，寒雨孤舟客未眠。
思乡,愁绪#流泪#想家,旅夜 其一,月光天上来，入户清如水。游子忽思家，披衣中夜起。徙倚步回廊，乌啼夜未央。欲飞无羽翼，零泪湿衣裳。
思乡,愁绪#想家,泽口,楚天迟雪霜，千里青不断。舟将嘉树迎，目随远山转。篙师午系缆，游子夜登岸。岸连天上月，沙聚云中雁。人来雁行飞，河动月光乱。蒋蒲碧丛丛，镫火红烂烂。楚女不冶容，门中自炊爨。烹鱼复煮酒，殷勤供客案。太史若观风，兹风自江汉。
思乡,哀伤#愁绪#恐惧#想家,安肃县寺病居汉阳董玄亮见过时奉使还阙,门前易水路，下马汉阳人。野寺天晴雪，他乡日暮春。相逢一尊酒，久别满衣尘。不惮王程急，应怜伏枕身。
思乡,愁绪#想家,河边晓行,客路浑无定，河流不肯平。堤风乘浪峭，海月照沙明。地险何年凿，羁愁一夕生。故园千里道，空听铎铃声。
送别,哀伤#孤独#想家,送李校书趁寒食归义兴山居,大见腾腾诗酒客，不忧生计似君稀。到舍将何作寒食，满船唯载树阴归。
思乡,哀伤#愁绪#失意#想家,其二,四月探春春已过，他乡行乐莫蹉跎。诗家文酒娼家会，弦索全抛翰墨多。
思乡,流泪#想家,积雨感怀,积阴无晓夜，云气压城头。雀共疏檐雨，人同老树秋。晋山何惨色，汾水亦横流。此俗非荆楚，乡心重倚楼。
思乡,哀伤#愁绪#想家,其三,千里折冲樽俎下，使君不说赤灵符。他乡知己谁能并，切玉须倾酒百壶。
怀人,怨恨#思念,岁暮寄怀石林 其一,风射寒楞月堕枝，斜街宅里夜阑时。情知此后相思切，悔杀樽前易别离。
闺怨,怨恨#思念,闺怨四首 其一,辞少不尽意，辞多还尽纸。纸尽意无穷，相思似流水。
田园,恐惧#想家#思念,依韵奉酬家留村制府,汗漫天涯已隔年，尚书高谊上秋烟。班荆屡入三公府，种豆浑忘二顷田。自昔心期旌白水，从来身世任苍天。一人知我惟宗衮，更乞谁家买字钱。
思乡,愁绪#想家,博罗晚眺,天外高风扑面吹，花黄草白动秋思。寒城西望空斜日，逝水东流无尽时。游子重来还问路，閒僧一过便留诗。罗浮何事不归去，笑杀道旁驱犊儿。
思乡#怀人,想家,寄吴中故人,乡心离思共依依，吴水吴山怅久违。客里频看流景换，老来偏感故人稀。百花僧舍思携酒，细雨春林忆采薇。一枕飘零江海梦，夜深空趁蝶交飞。
送别,失意#想家,送杜审言,卧病人事绝，嗟君万里行。河桥不相送，江树远含情。别路追孙楚，维舟吊屈平。可惜龙泉剑，流落在丰城。
怀人,哀伤#思念,秋日寄怀元杰,梁苑行歌谁阮籍，河壖垂钓即沧浪。荒延薜荔幽人户，閒对松筠给事堂。明月临来常纵酒，玉琴弹罢漫焚香。相思真负秋花约，回首应惭鸥鹭行。
思乡,哀伤#愁绪#想家,朱润轩寿,他乡献寿逢新岁，同里相过总近亲。行乐不妨时序改，交驩惟有酒杯频。岸花樯燕能留客，对水看山不负春。闻说挥金多义事，江城无限待餔人。
思乡,哀伤#愁绪#想家,中秋,六载南交节序更，良宵又听管弦声。年年今夜思家切，岁岁他乡醉酒频。人易悲欢人易老，月恒圆缺月恒明。不须感事吟秋兴，且向閒中咏太平。
思乡,哀伤#愁绪#想家,其二,晓色初明野，云容尚隐林。蒿莱三径拙，鸟雀一枝深。忧患他乡泪，淹留故国心。平生丘壑趣，衰谢愧同襟。
怀人,想家#思念,有怀德馨世赏二同年,宣溪英迈浣灵豪，万里青云两凤毛。握手始为三日别，相思翻觉寸心劳。匡时事业卑王猛，垂世文章叹楚骚。坐掩船窗对孤烛，何时尊酒赋同袍。
思乡,哀伤#愁绪#想家,竹枝词 其二,湖上鸳鸯飞一双，人生最苦去他乡。郎舟撞入荷花里，引蔓牵丝恨更长。
咏物,流泪#怨恨,莲花,暴之烈日无改色，生于浊水不受污。疑如娇媚弱女子，乃似刚正奇丈夫。有色无香或无实，三种俱全为第一。实里中怀独苦心，富贵花非君子匹。
思乡,哀伤#愁绪#恐惧#想家,其二,远山空处断云收，一段秋光野思悠。鹰隼不妨侵碧落，鱼凫自觉得沧洲。桑榆晚景能多日，桂菊他乡又一秋。聊把清尊浇眊氉，兹游还可再寻不。
思乡,流泪#失意#想家,其二,喔喔荒鸡唱五更，起瞻北极大星明。佳人捣练秋如水，壮士吹笳月满城。江海久惭生计拙，干戈深动故园情。尺书望断南来雁，怅惘空令涕泗横。
思乡,哀伤#孤独#流泪#怨恨#失意#想家,门有车马客行,门有车马客，来从故乡陌。乍见虽可欢，道旧反不怿。试问旧亲宾，存亡异畴昔。别时诸儿童，于今皆半百。今时诸壮夫，多非故相识。旧人居新坟，新人居旧宅。里社既荒凉，市朝多变易。累累丘垄间，郁郁生松柏。离别才几时，光阴如此迫。静言思故乡，含情泪沾臆。
思乡,哀伤#愁绪#想家,闻雁,平沙浅渚耐寒霜，叫破燕云忆断行。莫怪芦汀眠不稳，衡湘虽好是他乡。
战争,喜悦#失意#想家,奉和吟桥表妹丈留别榆林士民之作未步韵,长城万里叹朱殷，锁钥北门戎马间。边塞风沙通草碛，鄜延烽火彻榆关。功高西夏思韩范，归卧东山乐孔颜。赢得嘉名民永戴，懔然胜国旧清班。
思乡,愁绪#想家,游简寂观,仲夏暑方壮，游子巾柴车。崖断眇空旷，遂造群仙居。阔步烟霭外，追凉晚风馀。泉声远逾响，猿挂时相呼。仙人翔寥廓，曾不念故庐。苍珉礼斗处，往往闻笙竽。我复恣云卧，悠然隘寰区。妄念鼓不作，长啸聊虚徐。
战争#咏物,想家,咏梅,黄沙万里塞云闲，腊尽交河戍未还。但见梅花飞落尽，不知羌笛满关山。
思乡,愁绪#想家,其二,春云驿路暗，游子眇归程。永怀故山下，风雨悲柏庭。翁仲不解语，幽鸟时时鸣。人家插垂柳，客里又清明。
怀古,哀伤#想家,铁汉楼怀古①,瘴云飞不到城头，庵圮楼荒客独游。并世已无真铁汉，群山犹绕古梅州。封章故国回天恨，梦寐中原割地愁。欲倚危栏酹杯酒，程江呜咽正东流。
思乡,喜悦#想家,其二,阀阅崔嵬动四方，入门鸾鹤自成行。青緺旧已临佳郡，墨客新归耀故乡。醉舞几应摧屐齿，对棋正欲赌香囊。阶庭玉树寒相照，更使东山逸气长。
思乡,愁绪#想家,再赋李老谷,李老谷中闻杜鹃，江南游子不归田。利名引得滔滔去，竟渡滦河朝日边。
思乡,愁绪#想家,吴山眺望,石磴高攀到岫巅，空濛遥望夕阳天。江边树色都含雾，湖上岚光欲化烟。越国云山原不隔，宋家宫阙更谁怜。思乡吊古空回首，独立苍茫万感牵。
思乡,哀伤#愁绪#孤独#想家,赠程生之南海,生为海南客，几度登罗浮。天清众岛出，万水朝宗流。乘桴圣者叹，望洋游子愁。明珠与翡翠，岁岁到神州。
田园,流泪#想家,夏日卧病村居,幽栖仍卧病，终日掩柴扉。竹圃莺啼倦，苔阶客到稀。松风清入幕，梅雨细沾衣。向晚诸僮仆，西郊种豆归。
送别,愁绪#孤独,秋江送客,秋鸿次第过，哀猿朝夕闻。是日孤舟客，此地亦离群。濛濛润衣雨，漠漠冒帆云。不醉浔阳酒，烟波愁杀人。
怀人,喜悦#惊讶,次韵酬闻聪上人春日书怀见寄,景色融融万卉新，潜知青帝又东巡。阴崖竹树犹攲雪，暖砌莺花已觉春。吟苦渐惊华发乱，身闲终忌俗流亲。寥寥此意将谁说，回首禅门有故人。
思乡,哀伤#想家,京城元夕,五年无路扫梧楸，梦里关山只泪流。谁送寒灯到先垄，异乡明月故乡愁。
战争,哀伤#想家,新雁,江上闻秋雁，秋风第一声。几行云接塞，昨夜月临城。万里惊烽火，群飞忆弟兄。关山书未寄，愁感异乡情。
思乡,哀伤#愁绪#想家,其四,旅泊江湖经几载，行踪何处不为家。仙郎欲醉须臾酒，神女偏悭烂熳花。遥忆故人依日下，谁怜游子在天涯。山前草木伤摇落，尚有茱萸湿露华。
思乡,恐惧#惊讶#想家,夜意,山雾连城白，虚庭待月生。雨馀秋叶润，露重葛衣轻。阴壁鸣虫涩，风枝宿鸟惊。淹留禾黍兴，怅望故园情。
思乡,愁绪#想家,次日再同俞刘朱三子集李汝藩斋中分得花字,华堂烧烛散林鸦，坐拥红炉片月斜。渐喜春光回白苧，尚馀秋色对黄花。孤蓬游子冲残雪，大笔才人照绮霞。莫讶金闺年少甚，岐阳词赋旧名家。
思乡,孤独#失意#想家,九日同潘璜溪凌叔子张策时王兰成作,木落雁南下，天涯各滞淫。百年多病客，九日故乡心。风度高楼笛，寒生别浦砧。西山爽气在，无计一登临。
战争,愁绪#流泪#怨恨#想家,陆君置酒为予唱阳关即席有作,阳关何处草烟平，不识阳关空记名。古人驱车欲西过，吟成缮写离群情。天涯此去故人绝，虽有樽酒同谁倾。古人幽怨几时尽，至今愁杀阳关声。陆君酒酣喜自唱，坐上客泪俄纵横。杯盘咫尺意万里，忽若身在关山行。耳傍宛闻车马动，帘外已觉边风生。乃知樽酒须故旧，为君一饮无馀觥。
思乡,哀伤#愁绪#想家,九日,客逢佳节每堪嗟，忽遇君来共忆家。醉里他乡今日酒，眼中篱菊去年花。解吟一老头如雪，学舞双童脸似霞。更忆明年会何处，不知谁复在天涯。
怀人,哀伤#孤独#想家#思念,同陈景明林熙绩赋得折梅寄远,故人别我音尘阙，两见寒梅破香雪。怅望清飞官阁云，相思梦断罗浮月。去年花落客辞家，今岁花开天一涯。水远山长愁不极，思君千里寄梅花。踟蹰欲折伤离思，折梅旧是看花处。身似山中瘦影留，魂随马上寒香去。折梅莫折盛开时，寄君遥寄未开枝。到时正及花开日，远道悠悠春信迟。
思乡,愁绪#想家,春思,春色二分过，花枝一半开。天涯芳草遍，游子几时回。
思乡,愁绪#失意#想家,汶阳客舍,年光自感益蹉跎，岐路东西竟若何。窗外雨来山色近，海边秋至雁声多。思乡每读登楼赋，对月空吟叩角歌。迢遰旧山伊水畔，破斋荒径闭烟萝。
怀人,想家#思念,寄毛用成给事（名玉）,别后追酬送别诗，石头城里是相思。屡闻高议归青琐，曾颂新声满玉墀。坐隐曾留王质斧，好奇能寄李邕碑。崇霞台上频南望，冀北花开雁去迟。
思乡#山水,想家,登越山,腊后梅花破碎香，望中情地转凄凉。游山只道寻高处，高处何曾见故乡。
思乡,哀伤#愁绪#想家,秋夜感怀二首 其一,四壁寒蛩伴苦吟，梧桐院落夜沉沉。他乡风景秋仍好，旧国沧桑感倍深。遁迹不更梅福姓，哀时久抱杜陵心。孤灯如豆泪如雨，满地月明何处砧。
思乡,愁绪#想家,其二,周南旋旆指三齐，霜落丹枫叶满溪。江上同人吾老矣，天涯游子赋归兮。急流自昔臣邻重，姱节重烦御墨题。黄发向来堪顾问，征书东下莫言稽。
思乡,愁绪#想家,其三,游子天涯泪湿衣，相逢无奈又相违。倚门白发千山外，觅得丹砂及蚤归。
闺怨,愁绪#怨恨,闺思,别后衡门镇不开，年年春雨长莓苔。东风似欲添离恨，故引双双燕子来。
思乡,哀伤#愁绪#想家,九日风雨同昆山张水部诚之饮岳阳行台,霜台对酌重阳酒，同在他乡似故乡。万里江湖楼阁迥，百年家国鬓毛苍。鸿飞岂为秋田下，菊绽从知旧径荒。雾雨君山登未得，西风休为孟嘉狂。
思乡,愁绪#想家,感怀,兵戈纷在眼，骨肉远关心。半载音书滞，孤城草木深。黄昏磷火出，白日阵云阴。何处猿啼急，凄凉游子吟。
思乡#山水,想家,望西山,列嶂横天壁，连云并女墙。晚风落空翠，疏雨湿斜阳。岩壑乡心乱，关河别路长。白云如盖处，冉冉近高堂。
山水,孤独#失意,望终南山,红尘白日长安路，马足车轮不暂闲。唯有茂陵多病客，每来高处望南山。
思乡,哀伤#愁绪#想家,九日有怀两孙 其一,霜白云晴秋满篱，他乡九日一期颐。白头红叶堪撩客，圃里黄花冷对谁。纵欲登高惭破帽，如何翻帙遣衰迟。疏砧几处斜阳外，风带馀音故故吹。
思乡,孤独#想家,春日长安客思一首,白马长安客，黄金帝国台。乡心片月挂，旅阁五云开。乱乱杨花思，深深芳草杯。如何北回雁，不带锦诗来。
思乡,哀伤#想家,己酉元日,东风还向客边生，不断天街爆竹声。羁旅顿忘新岁乐，团栾偏触故乡情。百年似梦浑难说，一第如棋亦偶赢。差喜远人游上国，也随衢巷贺王正。
思乡,哀伤#愁绪#想家,风木吟为莆阳康子作也康子痛二亲逝不逮养恒有皋鱼之悲乃余悲实同康子故遂作诗二章 其一,夕风吹庭树，柯叶自飘扬。胡然抱深痛，永夜结中肠。严霜悴芳野，众木纷萎黄。飒飒风愈厉，摧残增感伤。游子顾之叹，飞鸟亦徬徨。飞鸟恋旧木，游子思故乡。故乡有寒原，坟冢郁相望。岂不悼存没，劬劳思所将。天地靡终极，阴阳浩茫茫。逝者窅无作，松柏郁高冈。我欲竟此曲，此曲悲且长。愿假东南翼，寄托以回翔。
思乡,愁绪#想家,其三,城迥浮云外，舟移乱石间。波光能夺月，滩势欲驱山。过险心犹悸，思乡鬓欲斑。君看松顶鹤，云暝亦知还。
思乡,愁绪#想家,暮春（题据《宋诗拾遗》补）,游子春衫已试单，桃花飞尽野梅酸。怪来一夜蛙声歇，又作东风十日寒。
咏物,哀伤#想家,柳,雪尽青门弄影微，暖风迟日早莺归。如凭细叶留春色，须把长条系落晖。彭泽有情还郁郁，隋堤无主自依依。世间惹恨偏饶此，可是行人折赠稀。
思乡,哀伤#愁绪#孤独#想家,题瞻云轩,迢迢东流水，悠悠思故里。故里日夜思，中情无已时。中情向谁言，白云在青天。青天高无极，相望不踰尺。慈乌知返哺，越鸟知南巢。异乡非吾土，瞻云徒尔劳。客从江上来，赠以春蚕丝。愿织春蚕丝，裁为游子衣。驾言服春衣，婆娑舞庭闱。上以介眉寿，下以饮春酒。
田园,喜悦#惊讶,古村，为曹迪（宋曹利用之后人。）赋,魏国南来有子孙，至今人物古而村。松根曲处安琴枕，山石洼中注酒樽。汲冢文章遗竹简，秦人风俗尚桃源。海波不接天河水，要得仙槎径造门。
田园,孤独#失意,和陶彭泽归田园居 其一,归来寡人事，被褐游青山。芳草满径生，又阅新岁年。云飞返层岩，鱼跃当深渊。长松夹幽户，新秫垂高田。俯仰自无愧，笑傲林壑间。数卷积案头，一觞倒花前。飞飞布谷鸟，蔼蔼桑树烟。红尘绝外想，白雪任盈颠。贫穷岂不念，栖迟有馀闲。清风北窗来，聊复乐自然。
思乡,哀伤#愁绪#想家,同郭夔一饮北固山,萧瑟秋声涧壑哀，他乡扶病且登台。不知老树何年有，但见长江镇日来。四海烽烟还逆旅，一樽风雨暂徘徊。故人邂逅非容易，烂醉无妨卧碧苔。
思乡#田园,哀伤#愁绪#想家,月夜怀王东村,王子知名早，而今似老夫。诗教流俗怪，痴爱美人扶。隔岁书归岭，他乡月在湖。滕王高阁上，今夜捋虬须。
思乡,哀伤#愁绪#孤独#想家,癸巳十一月二十五辞家雪甚作怆然有怀,岁暮游子归，余始为行客。朔风万里长，吹雪犯巾帻。临行不言苦，不忍母心恻。乾坤迫短景，寒日易倾仄。冰池绿骨巉，冻车琼网涩。一寒忍已熟，浪出还自责。抚剑睨前冈，云重楚天黑。
思乡,哀伤#愁绪#想家,不寐感怀,杜宇啼残漏正长，满林斜月到匡床。浮生寤寐皆成梦，旧事悲欢总可伤。知己未亡琴废轸，雄心犹在剑销芒。枕前二十馀年泪，半在他乡半故乡。
战争#思乡,孤独#想家,边城春日怀归,烽火连高塞，旌旗映晚霞。登城看汉垒，几处听胡笳。瀚海频传檄，嫖姚始建牙。残春榆柳动，入夜鼓鼙挝。白首三年客，青山万里家。边尘何日定，归种故园瓜。
田园,喜悦#想家,田家叹,破屋三间结草扉，柴根煨火阖家围。此生能得几年活，薄命连遭两岁饥。肠久鸣雷惟淡粥，体虽起粟尚单衣。晚来稚子总欢喜，报道小姑挑菜归。
思乡,恐惧#惊讶#想家,追次缉熙平湖旧作见寄诗韵时缉熙便道归自闽广将过白沙一话因以迓之,地炉借子画寒灰，已递新诗过越台。小瓮初香犹待熟，南枝正发未全开。去年春比今年蚤，前浪人惊后浪催。邂逅故乡如梦耳，几时松菊见归来。
思乡,哀伤#想家,正月五日集唐石士柳巷新宅以杨诚斋五日诗印我青鞋第一痕分韵得我字,居爱柳巷名，不见柳婀娜。应如青白杨，住萧慎何妥。主人频年出，传座喜招我。气和风日闲，生槃乐笑瑳。帘户争春新，瓶梅红欲哆。并州此故乡，家山榜檐左。门临小秦淮，水生促行舸。暂聚聊尽欢，苦吟讥饭颗。
思乡,哀伤#愁绪#想家,九日游云南太华寺,滇阳十载过重阳，忘却登高在异乡。红叶山川多胜槩，金仙楼阁自凄凉。逢僧尽是能诗客，邀我同登选佛场。回首故园天万里，剑峰处处割愁肠。
思乡,哀伤#愁绪#想家,吴义民寻弟诗,兄弟他乡遇，关河故国非。几年悲远别，此日更相依。暮雪迷山径，边风冻日晖。人归宁古塔，和气满庭闱。
思乡,哀伤#想家,客游,不能郁郁窟中藏，大笑出门游四方。与世周旋持酒盏，观人胜败坐棋坊。倒餐甘蔗入佳境，昼著锦衣归故乡。此志十年犹未遂，倚楼心事楚天长。
怀人,失意#思念,寄无坏师,掷却儒冠换衲衣，松门流水自栖迟。曾寻郑子论心史，独向寒山问旧诗。塞草蔓蔓应未刬，秋风飒飒易相思。东来白马君知否，莫守孤岩日已欹。
战争,愤怒#哀伤,有感六首 其一,误喜残胡灭，那知患更长。黄云新战路，白骨旧沙场。巴蜀连年哭，江淮几郡疮。襄阳根本地，回首一悲伤。
思乡#田园,哀伤#想家,桂村秋日杂感（三首选一）,谁教词客为秋伤，故故凄清结寸肠。烟岫有时随意紫，井梧无赖尽情黄。闲思曲部真知我，漫认并州当故乡。奉倩年年此时节，有人同立稻花香。
思乡,哀伤#想家,秋夕,柏叶萧疏柳叶黄，露华如玉缀空廊。丹心欲共灯花结，白发偏随漏水长。月色故园同窈窕，虫声此夜独凄凉。寒鸦莫更啼金井，衰病能堪几断肠。
田园,孤独#失意,游桃川宿村舍,为访前溪路，熹微日已斜。入山逢隐士，隔岸见桃花。绕屋千竿竹，连空万缕霞。同来向问讯，朝代又谁家。
怀人,哀伤#思念,有怀鉴湖春事,五里人家十里塘，画帘人影对湖光。桃花水满分秧早，楝子风来煮茧忙。临水小门通酒市，转桥深树出茶樯。当年只道寻常事，客里相思为断肠。
思乡,哀伤#愁绪#想家,其九,欲雨江云暗，乘风树影凉。心枯千种事，发变十年霜。短梦无襟蕈，长贫愧稻粱。去年此时节，摇落在他乡。
思乡,哀伤#愁绪#想家,秋晦有怀南仲正字,怀人几日恶，况复值秋阴。天亦容清调，人难识素心。他乡谁馈肉，永夜只听琴。高咏龙泉碣，相从发至音。
咏物,愁绪#怨恨#想家,杨花,旧雨人无半迹来，惺惺独坐眼慵开。却嫌飞絮犹多事，点破门前一径苔。
悼亡,愁绪#流泪,哭皇甫子安,与君阙下共弹冠，翰墨筵中更结欢。五字沉吟诗品绝，一官憔悴世途难。清琴欲鼓含愁断，短札犹存掩泪看。词客招魂终渺邈，独惭作诔似潘安。
思乡,孤独#想家,重九前一日与兰溪童叔京集饮番禺署中分韵,疏雨过城头，城高易感秋。明朝重九节，动我故乡愁。世乱同为客，天涯此唱酬。晚晴山月上，洗盏更登楼。
思乡,孤独#想家,感秋,青女霜飞醉倚楼，得归偏喜故园秋。潇湘江上孤舟客，木落猿啼并是愁。
战争,愤怒#哀伤#想家,闻故园近日消息伤乱忧家杂成五首 其一,百战桃州地，烽烟亦仅存。军声桐汭乱，杀气滆湖昏。遂失三吴险，空传万骑屯。专征周奉叔，薄议尚君恩。
怀人,哀伤#孤独,和杨东山逸见怀韵 其一,客里雅无赖，未秋天已寒。故人一函至，独夜百回看。冰雪诗心静，风尘旅思宽。报君少佳语，自笑砚田乾。
田园,愁绪#恐惧#惊讶,江村,篁溪遥引蓼花洲，长爱江村迥复幽。处处短垣团牡蛎，家家生事计扶留。鸣鸡惯报潮来候，过雁初惊木落秋。选胜欲栖虚白室，未应群盗动乡愁。
思乡,哀伤#愁绪#想家,瀛署偶成,风风雨雨乍凉天，浪迹他乡未判年。最是五更敲梦断，夜寒衾冷欲装绵。
思乡,失意#想家,泊兴国州城外作,东风原隰绿，迢递接关河。芳草故乡远，斜阳积水多。楚山春晼晚，客路岁蹉跎。十载犹浮梗，西园忆薜萝。
怀古,失意#想家,次韵胡虚白公苏武牧羊图,羝乳何年仗节旄，中原君相久忘劳。珊钩歌击秋风细，金屋沉酣夜月高。多病茂陵归驷马，诙谐方朔已绯袍。中郎老迓归来宠，独把青铜叹鬓毛。
闺怨,愁绪#想家,春怨,和风吹絮夕阳西，嫩柳千条一色齐。何事东君归去早，落红满径子规啼。
怀人,流泪#思念,怀龚温州,江县逢君春草生，禅林趺坐正啼莺。离尊秉烛流连醉，归棹乘潮信宿轻。阁内啸闻刘越石，郡中吟忆谢宣城。相思忽漫秋风起，南雁来时一寄情。
思乡,孤独#想家,题句龙纬职方海棠轩,使君西州客，惯见海棠红。彯缨出故里，扬马来汉宫。醉当坐乖隔，年年梦春风。荆州蜀门户，脉脉风气通。此花何从来，根本移化工。使君有新第，幽寓如山中。小轩面城麓，交柯植双丛。年光锦官远，颜色故园同。想当春苞丽，无日樽酒空。繁艳烧醉眼，顾眄增冶容。地胜不在大，意适物易充。双轮粲两朱，行将指炎封。
山水,恐惧#想家,登天平山观白云泉,万木塞?岈，环岩抱秋静。澄泓中一池，导源仰幽夐。压顶累穹石，侧足折微径。略可半亩平，深隐小潭莹。酌口识清甘，烦虑豁开醒。僧窗启绝壁，远纳湖光净。腼彼支远智，属此鱼鸟性。谁与送归途，松风澹遥听。
思乡,失意#想家,归来轩二首 其一,当年鞍马践文场，客舍齑盐话故乡。不谓休休归亦早，未应栩栩梦犹狂。辋川花木岁时好，莲社交游气味长。便合从君就閒去，藜羹麦饭自充肠。
思乡,哀伤#愁绪#想家,其二,岂独他乡我不归，月明乌鹊亦南飞。渡河宿将成功少，斗巷新妆夙愿违！宗祖江山鲲鹿走，隶奴性质马牛肥！行吟泽畔殊无奈，且著灵均败色衣。
思乡,哀伤#失意#想家#思念,和念堂道出清水河韵,劳人何日整归鞭，东望乡关意怅然。雁影夜随千里月，鸡声晓残半城烟。关情红豆春迢递，回首青云思缈绵。驿路风光看不尽，小诗信手记吟笺。
怀人,愁绪#想家,秦州有怀宋惟寅胡用晦二兵备,宦情未了奔忙债，又挈妻孥陇外游。屯戍愧无充国计，感时惟有杜陵愁。故人相见岁年晚，旅舍独吟风雨秋。欲向飞鸿传一札，满塘芦荻恨难收。
怀人,想家#思念,山房秋夜寄鲁客,寂寞山居悄，相思望转迷。江空寒雁落，树尽暮云低。生事悲秋草，交情忆剡溪。西斋愁不寐，风雨共凄凄。
思乡#田园,想家,闲居,薄游何所愧，所愧在闲居。亲故不来往，中园时读书。步栏滴馀雪，春塘抽新蒲。梧桐渐覆井，时鸟自相呼。悠然念故乡，乃在天一隅。安得如浮云，来往方须臾。
思乡,愁绪#想家,己卯岁除,岁除破衣裳，夜半刺针线。游子长夜思，佳人不可见。草枯稚驴吼，灯暗饥鼠现。深室闭星斗，轻裘卧风霰。大化忽流斡，浩劫荡回转。冠屦失其位，侯王化畸贱。弓戈叱奇字，刀锯摧?弁。至性讵可迁，微躯不足恋。真人坐冲漠，死生一乘传。日月行万古，神光索九县。
思乡,愁绪#想家,瞻峄亭次欧阳圭斋先生韵,黄栋河西一草亭，峄山相对两峰青。云浮鲁观无今古，石刻秦文似日星。游子临流方叹逝，醉翁行路巳劳形。亦知仁者偏多寿，何必丹丘住福庭。
怀人,失意#思念,秋怀寄钱侍郎,晚岁俱为郡，新秋各异乡。燕鸿一声叫，郢树尽青苍。山霞侵衣润，江风捲簟凉。相思如汉水，日夜向浔阳。
思乡,哀伤#失意#想家,雨中述怀,久留永寿欲别去，如此满天风雨何。衣裳山外八月冷，泥水道上三尺多。异乡交谊足缱绻，故园归计成蹉跎。明朝晴阴未敢必，有酒且任朱颜酡。
怀人,哀伤#思念,雪后寄杨景端,雪白山青北望高，相思咫尺兴滔滔。若人未必伤沈郁，吾道何须叹寂寥。董贾文章鸣治世，皋夔事业拟清朝。村居不识杨夫子，懒慢何心作解嘲。
思乡#悼亡,想家,哭王宗可,昨现官身往，今迎影子回。总云凫入觐，谁料鵩为灾。巷静公人去，门荒吊客来。故园花满架，犹似去年开。
思乡,哀伤#愁绪#流泪#想家,其四,肃肃金风至，大火时西流。游子异乡县，中夜怀百忧。驱车驾言迈，奄忽岁已秋。登高望故里，江汉何悠悠。佳人在远道，欲济无轻舟。同心日夜隔，涕泪纵横流。愿为南飞翼，万里行相求。
思乡,想家#思念,湖上初归病起示诸弟,天际孤帆下海门，江风送客浙潮喧。归装西子明湖月，卧病钱王石鼓村。自笑还山后黄菊，非关伏枕负清樽。池塘兄弟劳相忆，几度东堂梦故园。
思乡,流泪#想家,春兴七首 其一,柳暖花融草满汀，日酣烟淡麦青青。枝间好鸟鸣求友，水底寒鱼陟负萍。异县光阴空荏苒，故乡蛇豕尚膻腥。感时对景情何极，悼往悲来总涕零。
思乡,哀伤#愁绪#想家,雨中趋陆过瑞州,朔风驱马听晨鸡，路入筠州晚色迷。小洞雪封梅树外，飞霞寒挂竹林西。自怜残腊犹奔走，长忆他乡尚鼓鼙。问讯谢公歌舞处，万峰零雨一猿啼。
思乡,哀伤#孤独#想家,归舟夜过飞来寺,群峰半与暮云封，古寺凄清隐几重。傍石雨松青个个，绕山春水白淙淙。飞来漫数千年迹，归去徒闻独夜钟。最欲探奇待明日，乡心无计可从容。
思乡,哀伤#愁绪#想家,忆王山长时将渡钱塘,此日君应渡浙江，海天寒月照船窗。久游不作他乡望，老节宁为歉岁降。越岸烟消分莽渚，钱塘潦尽露涛泷。阿符未了城南课，好趁春潮放晓艭。
思乡,愁绪#恐惧#惊讶#想家,其二 谢杨休三首,半夜丝簧纷养耳，舞袖香风散沉水。高堂嬉笑坐生春，不诵式微惊游子。孟公投辖虽知人，故乡千里儿曹嗔。毅然竟把刀头舞，百日梦归今日真。依前瘦马登高绝，未应却笑此行拙。邑人脂膏子弗求，况是丘侯帽无铁。
怀人,恐惧#思念,寄史院王正仲曾子开二学士,太史久不作，千秋想前人。朝廷理故事，董职须绝伦。青钱两学士，班马相并邻。婆娑金闺中，婉娈得所亲。学海扬波澜，词林蔼芳春。青编炳金雘，允显无曲陈。翘翘茂令德，谔谔规缙绅。玉堂行见跻，清切凌紫宸。野人蹈江海，放浪无边垠。相思邈何许，共此青桂轮。
思乡,哀伤#愁绪#想家,寄张可立,旅泊他乡有岁年，南塘水竹卜居偏。得钱日闭君平肆，载酒秋寻贺监船。葭苇近通门底巷，荆榛遥带郭西田。东归亦有莼鲈兴，矫首沧浪若个边。
思乡,哀伤#愁绪#孤独#失意#想家,简桂丹徒,多病东瓯客，空江独问津。飘零屈壮志，汨没共时人。沧海风云气，他乡草木春。江山怜地主，高兴欲相亲。
思乡,孤独#想家,忆乡中诸故友（一作朱右诗）,东麓溪头蟹渚阴，故乡几度忆同襟。诗联石鼎秋灯冷，韭剪春园夜雨深。白发每驰张长梦，青山慵鼓伯牙琴。客床寥落情无赖，月满空梁强自吟。
怀人,孤独#思念,中秋寄周简臣,独夜清光谁与期，故人千里坐相思。知君亦在月光下，两地衔杯话旧时。
闺怨,流泪#怨恨,生查子 其一 闺怨,送郎上车轮，车远郎亦远。愿作车后尘，处处随郎转。郎行辙不归，妾泪不离眼。看取眼泪痕，与辙谁深浅。
思乡,哀伤#恐惧#惊讶#想家,思补堂为毕知县赋,淮树何苍苍，淮流下汤汤。水木相荏苒，中有君子堂。眷彼堂中人，意气如圭璋。金榜昔高捷，花县方回翔。不愿縻好爵，幡然归故乡。閒居二十载，鬓发惊沧浪。平生君父心，一饭宁敢忘。清梦绕庭阙，遐思在羹墙。孤云起复止，春草萋以长。令德幸加勉，桑梓流其芳。城东节孝心，郁郁遥相望。
怀人,愁绪#想家,山中怀旧游,书剑论交两不成，思君愁剧尉佗城。人逢故里空分手，梦绕寒林恍隔生。逝者苦多存者少，中年堪念少年情。时来赖有忘怀处，月共川潮夜夜平。
思乡,喜悦#想家,其五,我贵从教知我希，静观物化养天机。名呼池面游鱼狎，缕系梁间旧燕飞。安石困应存远志，姜维那遽觅当归。人生安乐他何恤，怅望乡枌与愿违。
田园,孤独#想家,伯初侄谒客道傍丛竹间见梅花盛开村人不知赏嗟惜赋诗因次韵,少年眼似春冰滑，风味最于花曲折。冲泥访客竹边过，邂逅寒梅照疏节。不应误落野人手，自赋新诗为昭雪。坐怜穷腊太严苦，万木如僵生意绝。零丁老蘖独回暖，似借馀波沾涸辙。今君把玩不忍去，吹面朔风皴欲裂。还家笑我病隤豗，茅屋千窗墙百穴。自言亲到玉妃馆，缟练分行洗纹缬。诗成不费炉锤功，君看铮铮句成铁。
思乡,愁绪#想家,太仓除夕席上呈友人,频年惬远游，岁晚独牵愁。底事故乡泪，偏当今夜流。柔风将报柳，残烛更明楼。君醉且休别，同予送晓筹。
怀人,失意#想家,得仲兄书兼示暮春寄故乡兄弟之作怅然成篇,江南一回首，极北重怀君。奈此云山系，徒然花鸟纷。省中鸦易曙，夫外雁难群。寄我思归引，忧来不可闻。
思乡,哀伤#愁绪#失意#想家,重阳前一日同戴伯常姚元白欧桢伯过沈懋学东城旅寓,野次招携得，閒门少送迎。枯杨村径出，残芰水云平。藜杖称居士，莲峰接化城。雕菰留客饭，青李逊书名。灯火曾天竺，琴尊忽帝京。干戈经惨怆，岁月苦峥嵘。澼絖千金直，龙渊片羽轻。虽然朱履贵，能免布衣情。秋序黄花发，他乡白发生。纵横怜计拙，沦落赖诗成。湖海扁舟足，乾坤一马并。兹辰无浊酒，慷慨意谁明。
咏物,哀伤#恐惧,兰,兰生深山中，馥馥吐幽香。偶为世人赏，移之置高堂。雨露失天时，根株离本乡。虽承爱护力，长养非其方。冬寒霜雪零，绿叶恐彫伤。何如在林壑，时至还自芳。
怀古,喜悦#想家,十台怀古 其一 姑苏台,吴王行乐登高台，凤绡翠幕重重开。更深歌舞宴西子，飘飘丝竹云边来。渡溪铁骑纷如簇，台上犹歌乌夜曲。曲声未断越兵来，一旦欢娱梦蕉鹿。蛾眉零落归何处，声色迷人孰能悟。千年遗址百花洲，犹说吴王旧行路。
思乡,失意#想家,登城东古台,迢迢东郊上，有土青崔嵬。不知何代物，疑是巴王台。巴歌久无声，巴宫没黄埃。靡靡春草合，牛羊缘四隈。我来一登眺，目极心悠哉。始见江山势，峰叠水环回。凭高视听旷，向远胸襟开。唯有故园念，时时东北来。
思乡,哀伤#想家,醴泉署中除夕,碧纱笼定腊灯圆，今夕乡心倍悄然。洛下高堂千里梦，江干遗业一方天。余寒历过尝新暖，迟日将来胜小年。检点辛盘同守岁，甘泉风味少烹鲜。
思乡,哀伤#愁绪#想家,岁暮倚阁二首 其一,莫向他乡叹岁华，小僮初进九疑茶。凭栏坐对江流笑，最爱鸳鸯摘浪花。
思乡,哀伤#想家,永城使风,长风起秋色，细雨含落晖。夕鸟向林去，晚帆相逐飞。虫声出乱草，水气薄行衣。一别故乡道，悠悠今始归。
思乡,想家#思念,其二,尽日车尘马足间，偶来临水照愁颜。故乡兄弟应相忆，同看溪南柳外山。
思乡,哀伤#想家,和米山人除夕诗,最是阴阳巧，更翻作岁华。痴心刚被弄，皱面为相加。旅旅思乡梦，城城检历家。林园犹濯濯，谁看此中花。
思乡,哀伤#愁绪#想家,还刘叔骥庐山诗卷 其一,刘家子骥我乡人，洞口桃花独问津。岁时他乡逢叔士，杏林花发小阳春。
战争,恐惧#惊讶#失意,容园呈大司马宛平公,北斗尚书第，西园翰墨情。辟堂延揖客，开阁引诸生。台榭千峰出，山河四塞平。天虚含象纬，地远划阴晴。日月高双阙，风云抱古城。五陵多王气，万马杂边声。谈笑淮淝敌，鞭驱骠骑营。指挥惊宿将，帷幄异孤卿。羽檄书交至，军机酒数行。中枢方授律，儒术亦论兵。莺语喧金鼓，花飞点旆旌。隋珠未衔报，还欲请长缨。
思乡,喜悦#想家,至家,乍远长安市上尘，故园风景喜相亲。青山有意迎归客，绿竹居然识主人。书味寻时还似旧，世情阅处更添新。牙笺未理须吾事，且养他年拜献身。
思乡,哀伤#愁绪#想家,逢故人,故交相见稀，相见倍依依。尘路事不尽，云岩闲好归。投人销壮志，徇俗变真机。又落他乡泪，风前一满衣。
思乡,孤独#想家,过黄岩,三日离家客，悠然觉路长。梅花十里眼，竹叶一杯肠。诗思贪佳境，眉头忆故乡。江山看未足，回首隔沧浪。
咏物,恐惧#惊讶,雪,冬气嫌恒燠，玄冥似力争。排林风阵猛，走砌雪珠明。冻偪山犍老，狂知市犬惊。儿童誇暂见，贮掌弄琼英。
思乡,恐惧#想家,侍家君渡江时有风涛之恐,日斜问渡汉阳门，双桨中流浪欲翻。人世那能容李白，风波何必系章惇。惊心频洒途穷泪，剪纸难招定后魂。还是故乡风景好，鲈鱼莼菜足江村。
思乡,哀伤#愁绪#想家#思念,其二,宛宛黄柳丝，锥锥杂花垂。柳解织别愁，花能送春归。思君远行迈，游子心依依。有弦不解挥，有镜不复治。岂是真不能，持此欲遗谁。河梁此时曲，泪为生别滋。但期如水萍，所寄良不移。
思乡,哀伤#愁绪#失意#想家,寄怀徐养斋方伯,多病朋簪盍，他乡意绪孤。梧江通百粤，桂岭隔三吴。归鸟择云木，游鱼依渚蒲。何时同孺子，高枕著潜夫。
怀古#思乡,哀伤#愁绪#想家,易水怀古,蓟门来悲风，易水生寒波。云物何改色，游子唱离歌。燕歌在何处，盘郁西山阿。武阳燕下都，岁晚独经过。青丘遥相连，风雨堕峨峨。七十齐郡邑，百二秦山河。学术有管乐，道义无丘轲。蚩蚩鱼肉民，谁与休干戈。往事已如此，后来复如何。割地更石郎，曲中哀思多。
战争#怀古,哀伤#想家,广宁怀古,衰草闲仙洞，青云冷誓台。舆图连朔漠，烽火静尘埃。水自胡沙出，山从故国来。戍楼钟罢晓，笳鼓递悲哀。
战争,哀伤#愁绪#想家,梦少司马总制刘子和赋寄,燕山形势帝王州，野夫北望生边愁。密云城上风倒起，密云城下河翻流。昔破乌丸万骨朽，曹瞒自恃孙吴谋。战场色惨汉时月，军门气压胡天秋。今代全才能镇静，豪侠那复谈封侯。青草平连古北口，材官但逞射雕手。单于归心未偃兵，龙荒独持扫尘帚。旌旄内转始解颜，应待铙歌报捷后。夜来念切梦何人，皓月馀光照疏牖。
怀古,失意#想家,荆州怀古,纪南山外古荆州，一片江城渺渺愁。春夜梅花沙市月，西风荷叶渚宫秋。萧梁书尽名犹在，巫峡云来梦可留。岂有才人不惆怅，未应王粲独登楼。
思乡,哀伤#愁绪#想家,寄苏州张六,西风入帘幕，游子念江湖。丹橘垂珠实，肥鱼荐玉腴。他时肯招隐，快意欲乘桴。物色烦相候，佯狂兴不无。
怀人,哀伤#恐惧#想家,朱勿轩司马升守杭州，展觐事竣请假还乡，喜晤感怀漫成十二韵,首郡需良吏，明廷识大贤。龚黄新政绩，吴越旧山川。已失鄞江险，还摧铁瓮坚。禹航方竦息，番舶几垂涎。帝悯东南亟，官超格令铨。御园亲召对，天喜命来宣。归路经桑梓，离怀感岁年。故人谁健者，一别各凄然。宜励平生志，无为儿女怜。报恩身讵老，济众惠难偏。国耻勤尝胆，民愚善著鞭。会须疆事定，再拟悦林泉。
思乡,愁绪#想家,秋夜对月,白露初团未结霜，萧萧木叶打衣裳。青山落影千峰淡，明月无声万瓦凉。笛里何人吹折柳，楼头有客恰思乡。远书欲寄凭谁达，天末风高断雁行。
思乡,愁绪#流泪#想家,咏怀答宋天章,良辰谁不乐，游子独慨慷。慨慷亦何为，感物怀故乡。故乡乱庶已，欲往川无梁。安得晨风翼，鴥彼西南翔。出门遇行客，言曾历我疆。宫室尽为墟，城郭徒悲凉。访子平生亲，白骨委榛荒。君子志四海，小人怀一方。勋名愧远图，岂必梓与桑。游子不能答，涕下沾衣裳。叶落粪本根，狐死首山冈。所生良可乐，贫贱乃其常。
战争,哀伤#孤独,塞上曲,秋气生朔陲，塞草犹离离。大漠西风急，黄榆凉叶飞。襜褴罢南牧，林胡畏汉威。藁街将入贡，代马就新羁。浮云护玉关，斜日在金微。萧萦边声静，太平烽影稀。素臣称有道，守在于四夷。
思乡,哀伤#愁绪#想家,关河阻船慰同行诸君,水宿风餐君莫愁，他乡聊复当春游。花间啄食鸟红尾，沙上浣衣僧白头。三户人烟看漠漠，百年身世任悠悠。关河过此知无碍，万里长风吹客舟。
怀人,想家#思念,夜行郎二首拟古乐府寄所思 其一,长寄相思明月楼，夜行郎在海西头。月光若共郎行远，那得当窗照妾愁。
思乡,愁绪#想家,岭上红梅,雾雨胭脂照松竹，江南春风一枝足。满城桃李各嫣然，寂莫倾城在空谷。城中谁解惜娉婷，游子路傍空复情。花不能言客无语，日暮清愁相对生。
思乡,哀伤#想家,即席次刘子礼登高韵,西风吹雁下河洲，坐感颓年聚旧游。抚景独惭今日赋，遣怀何异故乡楼。尘中浪迹陪高宴，篱下黄花笑白头。京洛层城试登览，疏云惨澹数峰秋。
怀人,哀伤#想家,琼州寄答何不偕 其三,一封书寄到崖州，见说乘桴到此游。琼岛故人齐引领，碧云遥望海天秋。
悼亡,哀伤#惊讶#失意,哭友人诗 其一,流落生涯集百忧，十年抱病甬东州。忽惊白璧埋黄壤，漫说朱衣驾赤虬。高论难投众人耳，壮心空逐逝川流。死生暌隔伤千里，泪洒丛兰泣素秋。
山水,失意#想家,望瀑布亦用李韵,昔闻地中山，今见天上水。对日生虚明，光照数百里。声将助雷行，势欲随云起。矫矫白玉龙，人立烟霞里。飞流何其雄，不受神禹功。净洗下界浊，无言归太空。精灵忽旁射，秀色溢厓壁。动荡元化机，落星不为石。观水复观山，万古心自閒。愿借一泓清，鉴我尘外颜。布邪可剪裁，衣被尽世间。
思乡,愁绪#想家,其三,黄金台畔雨苍凉，游子何心恋帝乡。死却儿驹内未买，燕人犹自诧昭王。
怀人,喜悦#想家,寄高梁守勾辅元,北按经时出，南归计日趋。幽花明涧水，细雨润春途。就歇开新酝，催行趁早餔。故人休问吏，相见且欢娱。
思乡,愁绪#想家,其二,烟霭依微晓乍清，朦胧残月下江城。露华高拂仙人掌，霜叶低翻游子旌。细柳草深何处垒，长杨风急不成声。柔枝可耐寒条冷，雨泣花愁无限情。
田园,恐惧#惊讶,过荒村有所忆,春野旷无际，兴来惟独行。偶经流水径，时听落花声。草宿田庐换，云浮身世轻。机心息已久，麋鹿不须惊。
思乡,愁绪#想家,君子堂夜起,风乱残灯自掩扉，夜寒游子叹无衣。池南落尽芙蓉叶，满地月明霜正飞。
思乡,愁绪#想家,寄贡甫,贫别书信阔，接壤如天涯。沉忧心肠窄，少日如岁时。食荼苦在味，集蓼辛在外。百感从中生，通夕不遑寐。世路岂飘风，游子常转蓬。镜中见二毛，何啻非老翁。晚慕马少游，结庐守乡井。简略或易足，长当并形影。
闺怨,孤独#怨恨#想家,闺怨①,去年离别雁初归，今夜裁缝萤已飞。征客去来音信断，不知何处寄寒衣。
思乡,愁绪#想家,饭西湖兜率寺,风炉煮饼梵王家，一日平湖十里赊。游子政须供杖屦，老僧应有痼烟霞。绝知咳唾新珠玉，想见冰霜绕齿牙。我恨三山无路到，望中赢得眼昏花。
战争,哀伤#孤独,经易州界①,塞北时闻铁马嘶，蓟门霜柳渐凄凄。天边野烧连烽火，城下寒砧杂鼓鼙。阴碛草荒狐队出，平原风急雁行低。尊前不见悲歌客，易水东流何日西。
山水,哀伤#流泪#失意,游鼓山题天风海涛亭,翛翛白发倚栏干，笑仰高峰巾袂仙。但见烟霞相远近，不知宇宙有中边。宦途人在非凡境，客里身游极乐天。自叹情怀今潦倒，重来未识是何年。
思乡#怀人,想家#思念,忆橘,朱实垂垂叶尚青，故山千树未凋零。相思不隔长淮水，一夜乡心落洞庭。
战争,想家#思念,漕师刘北华饮余下邳河邳守贺大夫同集,楼船将军何雄豪，云艘千簇纷嗷嘈。扬帆立帜大河侧，将军呼集如猬毛。下邳城下开秋宴，州中太守同欢劝。未欣美酒破旧愁，且乐故人谐新面。哀丝急管沸灵鼍，醉看北斗倾天河。月光剑戟森相映，翠旗羽葆纷荡摩。为君痛饮还高吟，一觞一曲散冲襟。明朝挂席彭城去，相思河柳摇秋阴。
思乡,恐惧#惊讶#想家,题画,芳春始云迈，倏忽惊素秋。志业独未就，岁月不我留。羁怀渺难托，写此林塘幽。乔木荫苔径，孤亭俯清流。悠然故园想，讵敢为身谋。含情委豪素，庶或宜神游。
山水,哀伤#想家,登茅山,久矣厌朝市，心栖岩壑幽。今朝复何朝，陟此苍峰秋。玉宇正寥廓，风籁寒飕飗。平生获壮观，万里供寸眸。烟岚缥缈中，青原间桑畴。琳宫一何丽，突出寒岩陬。茅君此仙去，遐想希前修。胡为尘玉踪，岁月徒悠悠。何当乘云虬，八表同周流。念念竟忘言，凝神入冥搜。彷佛鸾鹤音，还来故山游。
田园,怨恨#思念,卢一清韩孟郁李烟客诸子过访村居同赋,归来厌城市，屏居清溪湄。亦协嘉遁心，寂寞故不怡。眷此同声友，命驾酬相思。夙契结绸缪，况复投新知。残夜追灯宴，中堂理桐丝。鸡黍出常羞，痛饮乃忘疲。登高览幽豁，临水爱涟漪。人生非木石，谁不念襟期。会面不尽欢，别离安可知。申言二三子，当尊莫苟辞。
战争,哀伤#想家,征妇怨,宁为路傍草，莫作战士妻。初嫁席未温，夫今戍辽西。忆与夫别时，山川正飞雪。腰间弓箭重，冰冻马蹄裂。夫君在万里，如何可相求。瞻彼日月光，使妾心悠悠。悠悠复悠悠，想思曷云已。夜夜劳梦魂，遥遥渡辽水。军中有纪律，君当慎终始。勿以念室家，无心事戎垒。自昔忠义人，从军皆效死。
田园,失意#想家,题沈南疑紫茜村庄图用茶星韵,欲避风尘丘壑宜，竹窗桐屋每相期。鸟啼花发寻贤主，酒满茶清趁好时。邻寺月明携伴早，绿溪舟小过桥迟。南园北陌空惆怅，记取村庄紫茜诗。
思乡,哀伤#愁绪#怨恨#想家,和李亦元春寒四首 其一,怀远伤高一往深，碧云回合自愔愔。他乡翠柳供愁断，别馆朱楼隔雨沉。歌舞渐阑嫌酒恶，风幡不动恼禅心。衰迟亦有閒花草，未中思量且不任。
思乡,哀伤#愁绪#孤独#想家,端午月山主人酒边即事 其一,窗外葵榴照眼明，香蒲沁酒注银瓶。自无饮量堪同醉，非慕清名效独醒。一日沈湘悲楚客，千年吊古读骚经。他乡记节聊随俗，艾虎朱符挂户庭。
怀人,哀伤#失意,春晚寄微之,三月江水阔，悠悠桃花波。年芳与心事，此地共蹉跎。南国方谴谪，中原正兵戈。眼前故人少，头上白发多。通州更迢遰，春尽复如何。
思乡,愁绪#想家,书田俊卿北征纪行诗,南北东西一个天，区区二偶漫相怜。而今若说悲游子，不似当时王仲宣。
战争,愤怒#哀伤,大同感叹,杀气满天地，日月难为光。嗟尔苦寒子，结发在战场。为谁饥与渴，葛屦践严霜。朝辞大同城，暮宿青燐傍。花门多暴虐，人命如牛羊。膏血溢槽中，马饮毛生光。鞍上一红颜，琵琶声惨伤。肌肉苦无多，何以充君粮。踟蹰赴刀俎，自惜凝脂香。
思乡,愁绪#想家,客行,藕叶缀为衣，东西泣路岐。乡心日落后，身计酒醒时。触目多添感，凝情足所思。羁愁难尽遣，行坐一低眉。
思乡,流泪#想家,同韩生话旧 其一,支离老友怅天涯，剥啄忽停双犊车。梦绕故园春草色，人来燕市酒徒家。笛声断续吹杨柳，雨态空濛湿杏花。久坐与君谈往事，一堆蜡泪月西斜。
思乡,愁绪#想家,其二,洞口风生薜荔香，万松阴护佛龛凉。禅僧独对青山老，游子贪依慧日长。世故极知俱幻想，安心何用觅奇方。探幽笑我真成癖，一滴甘泉合试尝。
咏物,愁绪#怨恨,柳,万缕千丝织暖风，绊烟留雾市桥东。砌成幽恨斜阴里，供断闲愁细雨中。
思乡,哀伤#愁绪#想家,其四,官亭且暂驻行装，更尽临分酒一觞。同榜故人皆要路，离群倦客尚他乡。凉风袅袅蘋花白，夕露凄凄杏叶黄。后夜夷山高处望，析津惟睹使星光。
思乡,失意#想家,仙霞岭,晨发指仙霞，闽浙从兹判。石磴何盘盘，目慑神先眩。松篁翳白昼，阴晴互更变。怪石俨兽蹲，行人等蚁旋。首接前客尻，踵压后者面。我有济胜具，放步不愁倦。舁夫荷空舆，相随入霄汉。侧聆飞瀑鸣，乱折山英粲。前途少坦夷，腹馁始思饭。俯眺无诸国，历历皆可辨。作客向井底，指点增忧患。欲寄故乡书，何处觅秋雁。
思乡,哀伤#想家,自勖,往事悠悠是与非，此心仰荷圣明知。交游况复俱青眼，旷达何须泣素丝。近岁鳞鸿多间阔，故园松菊半离披。临风凝伫徒伤感，历涉艰难贵不欺。
思乡,愁绪#想家,春寒喜晴,雨歇微寒酿晓晴，富翁聊尔锦袍增。迟迟春日堪游子，拂拂东风巳泮冰。几片墙阴梅雪褪，万丝堤上柳烟凝。诗人陡倚阑干立，更上危楼第一层。
思乡,愁绪#恐惧#失意#想家,雨中入平江境抵宿坳头山,众山体殊姿，既雨如新沐。瞻眺无险艰，霖潦聊踯躅。玄云卷西陂，薄雾萦东麓。渠喧激清音，松竹霭然绿。搴芳碍流赏，延秀擅凝目。靡靡游子叹，冉冉征夫足。夕气忽森沈，惊心有腾伏。投止暂为欢，持觞讯华烛。
思乡,哀伤#想家,其三,登高旷玄览，寓目销我愁。峰峦滴朝润，萧条气含秋。客边得佳节，虑静境亦幽。况乃岁稔登，遗禾弥道周。糟床注新酿，已免沽挈忧。幸此足斟酌，好景庶可酬。岂知故园月，今夕在兹楼。一笑欲忘言，岁月何悠悠。
思乡,愁绪#想家,夜酌舒陈二子,江城暝色静柴扉，游子冬残怅未归。过雁夜分犹共逐，飘蓬天末故相依。壮心久客羞弹铗，高义今谁为解衣。酒罢出门俱勿叹，古今奇士遇全稀。
战争,哀伤#孤独#想家,漫书,鸭江如带去悠悠，岁月无声暗逐流。万里胡天云出塞，一声羌笛客登楼。长风吹送燕山雨，断雁归来鹤野秋。对酒却歌乡国异，孤城落日独搔头。
思乡,愁绪#想家,凌玉去燕游晋归以诗见赠赋此奉酬,残菊重阳一醉回，虞卿飘泊正堪哀。入春诗梦池中草，落日书传垄上梅。绿野依然游子去，青山无恙故人来。五云北望天高外，知是黄金郭隗台。
思乡,愁绪#失意#想家,其二,落红门巷记阑珊，日日阴晴称意难。润气微知炊灶湿，繁声翻当钓篷看。江乡春草思游子，镫影檐花称冷官。愁绝天涯多旧雨，可能车马似长安。
思乡,愁绪#想家,又和戴剡源春日杂题,天寒游子怯春衣，夜夜高堂只梦归。回首敬亭山下路，东风千里白云飞。
思乡,愁绪#想家,寄意二首 其一,春风吹柳枝，游子别家时。坝上多杨柳，春风吹不吹。
思乡,哀伤#愁绪#想家,春夜宿钱经客舍,听断春鸠竹外鸣，客窗微雨夜初晴。他乡遇旧偏多感，对酒论交分有情。千里归心随蝶梦，半帘斜月送鸡声。何时共汝还山去，剪烛连床话旧盟。
思乡,哀伤#孤独#想家,寓轩,浮云处空山，飘摇无定时。人生如转蓬，聚散何能期。凉风起天末，光景东南驰。谁知故乡客，良会江之湄。轩窗一何净，高柳青依依。新醪散烦襟，蟹螯亦复持。醉卧光月白，天宇浮涟漪。鸡鸣上马去，回首成凄其。寓形复恋□，所愧达士知。卓哉南华子，千载真吾师。
思乡,愁绪#想家,其二,白露下亭皋，绿叶飒已槁。弱质不自贵，却怨秋风早。嗈嗈征雁鸣，游子在远道。如何鹿皮翁，忘言对芳草。
怀人,喜悦#失意,和谢吏部铁字韵三十四首 邑官有和者亦以诗寄之其人自云禦方寇有功,寂寞相如四壁耳，陋巷萧然穷饮水。虽似退之厌权门，时作封人慕君子。惭愧知音个中人，近前不学丞相嗔。掀髯抵掌论今古，肺腑恢然笑语真。顷余学问非三绝，操瑟干齐谋更拙。栖迟何以酬己知，吾道不移砚铸铁。
思乡,恐惧#想家,自颍昌归任况之有诗次其韵,暂抛彭泽故园归，趁见春山笋蕨齐。不谓简书诚可畏，便寻渔钓欲重携。故人念我勤车马，走笔题诗寄象犀。欲遣长须无以报，太牢滋味愧羹藜。
思乡,哀伤#愁绪#想家,其四十八,秋高潦水涸，旻天亦凄清。枯箨响悲音，羁虫振馀声。曀曀落日晖，惨惨游子情。风林无定枝，驰车鲜安旌。自愧匪贤达，默默嗟其生。
怀人,愁绪#怨恨#思念,得故人书知未入京因寄,曾约春深到凤台，君今不到只书来。满椷离恨床头放，一度相思一展开。
思乡,哀伤#想家,泛茅山东溪,清晨登仙峰，峰远行未极。江海霁初景，草木含新色。而我任天和，此时聊动息。望乡白云里，发棹清溪侧。松柏生深山，无心自贞直。
闺怨,孤独#想家,江南曲,江南四月薰风低，江南女儿芳步齐。晚云接水共渺瀰，远沙叠草空萋萋。白苧不堪论古意，数花犹可醉前溪。孤舟有客归未得，乡梦欲成山鸟啼。
思乡,哀伤#想家,玉泉庵次夜怀,灯影凄然照客杯，黄昏醉罢漏频催。故乡南去三千里，不信如何梦到来。
思乡,愁绪#想家#思念,赠南符卿汪柏亭兼省觐,长安五月雨不止，潞河瀰瀰增碧波。仙舟杳入楚江去，故园芳草何其多。游子返棹秋水清，好风一日兼十程。凤凰台上月正白，知汝相思似我情。
思乡,哀伤#愁绪#想家,后和陶诗（二十首） 其八 和胡西曹示顾贼曹,朔土秋气高，日夕来凉幰。鸿雁已南乡，游子寒无衣。履霜戒坚冰，几者动之微。所以漆室女，浩叹忧园葵。烨烨阶下兰，一夕遽变衰。愁来谁与语，有酒聊自挥。故乡岂不怀，我行尚迟迟。百年同适客，何事主叹悲。
怀人,哀伤#思念,江上代书寄裴使君,何地离念剧，江皋风雪时。艰难伤远道，老大怯前期。畴昔行藏计，祗将力命推。能令书信数，犹足缓相思。
悼亡,哀伤#流泪,哭杨炯章二首 其一,斯人不可作，凄恻感时艰。力尽娱亲老，心劳作吏还。容华销簿领，髀肉落关山。历历平生事，临风涕泪潸。
思乡,愁绪#想家,春日途中自寿,千山腊雪消，大地春风起。游子家岭南，修程在万里。行行逼岁除，诞日随春至。江山感旧游，花柳迎新喜。朋侪管鲍知，款款交情备。岂不慰我怀，蓼莪感同气。辜此罔极恩，向风泪如绪。
思乡,哀伤#想家,淮上思家（此诗及以下一首均据弘治本补入。）,正月二月花草芳，水鹅拍拍茭菰塘。卢橘荔枝赤璀璨，鸡头菱角青相将。春光偏向越山好，客路苦阻淮天长。飞鸿不解带愁思，空寄音书还故乡。
思乡,哀伤#愁绪#想家,游子篇,游子在他乡，所愿亲寿考。水犀游于渊，惟愿水长好。涧石虽孤处，不羡风中沙。葛藟能缠绵，不如丝与麻。
思乡,哀伤#愁绪#想家,月夜忆伯兄兼寄诸友,炎暑遁逃天已凉，日阴苦短夜初长。风声日色尽秋意，海角天涯非故乡。莺谷久离愁满眼，鸰原一别泪沾裳。客情欲借清吟遣，诗就客情弥惨伤。
思乡,失意#想家,次陈一鹗韵,大道若坦涂，践履何早晚。榛荆蔽不扫，日夜劳勤垦。圣门一以披，即日到堂阃。但办不已心，此道谁云远。譬如积水陂，万顷才一建。胡为不勇决，长年成连蹇。百事皆已馀，一心正吾本。人欲如火聚，急避勿缱绻。超然领斯会，故乡今已返。嗟我困不学，终日徒衮衮。羡子有渊源，浚治令深稳。斯文付诸公，容我老息偃。
怀人,喜悦#孤独#思念,晨入都省闻子奇内翰宿太常因寄口号,相思禁林客，知奉太常斋。月落桐依井，风休絮满阶。欢娱疏胜集，申写寄长怀。遥望墙东隐，朋簪杳未谐。
怀人,失意#想家,寄冯大参汝言时督饷平阳,京国分襟后，乡园把酒边。风尘相并马，星月共浮船。久重抡才日，频劳入计年。心悬汉转饷，身历晋山川。黄叶许由树，丹霞姑射天。乘秋多胜迹，吊古几新篇。羁客何衰矣，停云独怅然。有情皆是累，寄语故人前。
怀古,哀伤#愁绪,咏史诗 高阳池,古人未遇即衔杯，所贵愁肠得酒开。何事山公持玉节，等闲深入醉乡来。
思乡,哀伤#愁绪#流泪#想家#思念,旅泊江津言怀,征途几迢遰，客子倦西东。乘流如泛梗，逐吹似惊蓬。飘飖万里外，辛苦百年中。异县心期阻，他乡风月同。云归全岭暗，日落半江红。自然堪迸泪，非是泣途穷。
思乡,愁绪#想家,交河早发,京华望不极，晓起戒行程。马怯霜桥路，鸡残月店声。晨光催断角，暝色破孤城。此际栖栖者，思乡无限情。
战争,恐惧#惊讶#想家,赋得边马有归心,万骑下青海，三军赋紫荆。浮云朝出塞，细柳夜归营。汉剑繁星坠，胡笳落月惊。千金投笔吏，百战弃繻生。骏骨凄烽火，雄心老甲兵。长堤遍芳草，何处识咸京。
山水,哀伤#想家,登太华山·东峰,东峰不可极，乃知造化尊。屹然鼎彝峙，势如虎豹蹲。松气望蔚蓝，无人践霜根。巨灵拓太古，高掌谁能扪。晨光没河汉，似有云车痕。阴风折秋花，吹落洗头盆。蜷局念乡国，久客伤精魂。且复望虞渊，散发晞朝暾。
思乡,流泪#想家,独居有感,疾病兼旬但闭门，已成失计厌重论。江山事事皆陈迹，花鸟年年祗泪痕。弦上杜鹃新有托，笼中鹦鹉旧能言。巡檐欲草归田赋，误共寒梅说故园。
咏物,恐惧#惊讶,咏石,仇车方误中，神鞭惊血流。人化悬知节，羊变或难求。藓润珠含露，萝碧月生秋。方向君平问，当念宋人留。
思乡,哀伤#愁绪#想家,浣溪沙 睡起（见《众香词》）,槛外槐阴护碧纱。半帘风细篆烟斜。梦回无语数归鸦。绿水新荷摇蝶影，朱栏残照倚榴花。他乡客思总无涯。
思乡,哀伤#愁绪#想家,梅江旅夕,澄江如练绕枫林，仙峤横江带夕阴。秋满山城飞一雁，门临潮水抵千金。白云几处怀亲梦，黄叶他乡在客心。无那愁肠偏爱酒，戍楼寒鼓又霜砧。
思乡,愁绪#想家,答友人九日道中见寄,谁共登临醉夕晖，宦情萧索赏心微。黄花已负尊前约，红叶偏愁客里飞。但喜新诗能寄远，不妨游子未言归。吟馀独酌杯中酒，漫忆人间复授衣。
怀人,孤独#想家,寄妻弟郑子玉,年年留滞汉江头，华发萧萧不奈秋。梦断乡关犹是客，望穷烟水更登楼。西风鸿雁来芳信，南纪亲朋忆旧游。闻道菊松无恙在，可能归去觅菟裘。
怀人,哀伤#思念,道中忆胡季怀（壬申）,珍重临分白玉卮，醉中那暇说相思。天寒道远酒醒处，始是忆君肠断时。
怀人,想家#思念,寄故园知己,江上多秋色，天涯无故人。不因会面少，那得寄书频。冷露屯残菊，西风老白蘋。相思兼物色，添得客愁新。
思乡,愁绪#想家,春郊闻笛,青青杨柳色，渺渺余深怀。浓淡三春画，凄迷一曲谐。美人怜短梦，游子怅天涯。何处青山好，盘桓与我偕。
田园,哀伤#惊讶,答胡雪村茂才秋闱报罢，并示同学,山斋重聚倍殷然，手把焦桐再理弦。一笑书空真咄咄，谁怜压线已年年。鹏溟六月身仍息，蛾术三冬志要坚。我亦还丹经九转，始知过海便成仙。
咏物,哀伤#孤独#怨恨#想家,蝉,高柳夕阳收，繁弦奏未休。数声风露饱，一壳古今愁。凉思知秦树，哀鸣乱渭流。年年离别处，几曲送残秋。
思乡,恐惧#惊讶#想家,赠齐千户奉丧回葬江西饶州,严父骑鲸飞上天，承家尚有子英年。一官护卫参王驾，万里奔丧问客船。辽海月明惊鹤唳，芝山天相得牛眠。故园襄事毋留恋，忠孝男儿要两全。
思乡,哀伤#愁绪#孤独#想家,雪后与客登丰山,一冬垂尽日，久雪乍晴时。春入郊迎早，光回野望奇。御风临绝峤，乘兴引深卮。四座倾肝膈，环滁在睫眉。谢公方纵屐，郑綮亦宜诗。总是他乡客，閒围别墅棋。真游超物外，此意许心知。玉立千章柏，冰坚百尺池。径欹缘石磴，云冷护龙祠。稍稍村烟动，悠悠暝色欺。僧扃钟罢寺，鸦集日斜枝。归卧山窗月，虚寒尚梦思。
田园,哀伤#想家,过蔡村,白沙滩接绿杨堤，遍野青黄麦秀齐。万雉都城天咫尺，几家村落水东西。濛濛细雨来帆重，漠漠平芜去鸟低。岐路年年成底事，遣怀只合醉如泥。
思乡,愁绪#想家,其三,仲秋物色惨，游子生离颜。朝辞义阳陌，夕宿武胜关。遥望武昌路，汉水何潺湲。愿为比翼鸟，逸翮杳难攀。愿言终令德，努力济时艰。同心苟不亏，岂在离并间。
思乡,愁绪#想家,其二,莽莽天涯游子心，貂裘敝尽少黄金。燕台一去几消息，湘水无情自古今。穷途不作阮藉哭，抱膝聊为诸葛吟。且共佯狂发长啸，故山遥瞩暮云深。
思乡,哀伤#愁绪#想家,其四,故里无书问远游，他乡萍梗漫淹留。盲风怪雨蛟龙喜，荒楚寒芜燕雀愁。天上古今星北拱，人间日夜水东流。谁能走报西王母，乞与还丹驻黑头。
思乡,哀伤#想家,偏桥,匹马偏桥路，悠悠向夕曛。水清窥底石，山密踏层云。险地苗居半，封疆楚已分。数声花畔鸟，犹似故园闻。
田园#悼亡,哀伤,哭戈南村夫子,天乎何酷在师门，木坏山颓更莫论。只有羊昙能下泪，岂真宋玉解招魂。训词方惧微言绝，遗集谁编旧泽存。闻说浮家尚羁旅，抚棺未得只声吞。
思乡,愁绪#想家,题孙参军荔枝练鹊,红云开实满林香，海鸟孤飞练带长。粤客赋成西掖里，荔丹时节最思乡。
怀人,恐惧#惊讶,西垣对雨有怀罗明仲祭酒用旧韵奉简,风回午枕梦初惊，雨促苔花绕砌生。墙角鸟喧黄屋静，树头人爱绮窗明。红尘不了真无计，白发相寻似有盟。忽忆旧游江海隔，一生知己大司成。
思乡,哀伤#愁绪#想家,九日同诸公登高,芦荻萧萧木叶摧，他乡犹得此登台。旧山愁绝二千里，客席端应三百杯。丛菊有情人醉后，高天无际雁飞来。樽前多少金门客，尽是西京作赋才。
思乡,愁绪#失意#想家,劳客寄家书,不遇过江雁，尺书君肯将。心安劳亦适，病减饭羞强。海定乡山见，星浮天势长。好持游子意，一为讯高堂。
悼亡,孤独#想家,哭四兄熙堂 其一,肘后仙方不可寻，去年一病到如今。虽偿问舍求田愿，未了男婚女嫁心。片影还乡随旅雁，孤魂入海化冤禽。最怜撤瑟弥留际，望断家人鹭岛音。
思乡,恐惧#失意#想家,其二,见雁南飞欲寄音，裂衣刳血写乡心。书成刬地添惆怅，又恐无人射上林。
悼亡,愁绪#流泪#怨恨#想家,哭母舅二首 其一,诸舅惟公在，清强步履便。承颜如见母，抱恨又终天。白鹤归何处，青山入暮年。伤心谁共语，涕泪独潸然。
送别,哀伤#想家,送萧处士游黔南,能文好饮老萧郎，身似浮云鬓似霜。生计抛来诗是业，家园忘却酒为乡。江从巴峡初成字，猿过巫阳始断肠。不醉黔中争去得，磨围山月正苍苍。
战争,恐惧#惊讶,送防秋将,玉帐秋风动，边尘飒飒惊。射雕轻汉将，牧马过秦城。白草交河道，清笳捕虏营。战装宜即换，已及早寒生。
思乡,哀伤#愁绪#孤独#想家,晚过内邱,晚过内邱县，东风轻拂衣。云旌去缥缈，烟景渐霏微。故里花将发，他乡客未归。兼程日南往，中夜梦魂飞。
怀人,流泪#失意,寄榄山,相思无语出门迟，短发龙钟只自知。独往逢君是何日，黄鹂飞上绿杨枝。
怀人,想家#思念,曹娥江寄京口诸友人,曹娥江上浪如花，数幅蒲帆过浦斜。烟际乱山明落日，树中古庙带残霞。乾坤故旧劳魂梦，客路星霜换岁华。鸣雁满天无信息，相思一夜遍天涯。
思乡,失意#想家,触暑渡淮寄舍弟,渡江已见乡心发，及渡淮河重惘然。回首风云恒自变，出门天地总堪怜。疲驹顾影时时立，畏日骄人故故悬。欲觅旧欢那可得，北窗还许对床眠。
怀人,怨恨#想家,怀湛二海州,青枫飒飒草斑斑，旧雨天涯且未还。况是别离千里外，更无消息十年间。秋风迢递田横岛，海色依微孔望山。顾我相思自憔悴，羁人应改去时颜。
思乡,愁绪#想家,请告后沈刑部顾中舍张光禄秦参军朱文学汪茅二山人携酒过讯,北阙停云总系情，风期千里亦难并。思乡怀古不辞醉，击剑高歌几送行。雪色渐催残夜曙，灯花偏傍丽人生。罗浮远去丹霄隔，惟待春鸿一寄声。
思乡,失意#想家,次韵和王君梦僧赠诗并酬枉顾之惠,前尘回首细评论，憔悴行吟泪有痕。夏屋未偿修士愿，春江犹滞美人魂。天涯沦落鲜知己，日暮商量返故园。何幸足音逮空谷，素心人遽枉蓬门。
悼亡,愁绪#想家,哭书麟大侄,几度音书款竹篱，伤心竟赋玉楼词。文章有鬼鹃声急，时命无天雁影迟。暖阁春深怜去马，夕阳秋老泣归輀。铮铮行辈还能几，风雨何堪葬一枝。道南心许仲容贤，兰树森森总枉然。铁笛舒声双鹤迥，玉虬七尺一棺便。梦中草色江南路，水底功名岱北天。从此青箱成废坠，黄花满地锁寒烟。
思乡,哀伤#想家,乌孙公主,騊駼为食酪为浆，公主悲愁思故乡。黄鹄归飞不可得，岁时一会乌孙王。
思乡,失意#想家,大庙峡,连山何迢迢，迢迢夕阳外。我行曾几时，虚舟入青霭。崖倾断车箱，庙古阴松桧。遥见灵旗翻，微风响清籁。川光与天容，上下如衣带。累累白石明，窅窅浮云晦。日夕故乡心，山川渺吴会。
思乡,愁绪#想家#思念,舟抵临清诗,母在天南子在北，屈在天边归不得。江头游子睡不安，相思两地空叹息。
思乡,愁绪#想家,自悟 其二,海内虚游子，山中脱骨仙。一单如老衲，八十又新年。野马飞窗日，醯鸡舞瓮天。吾今丈人行，肯与众争怜。
思乡,喜悦#流泪#想家,冬日忆城东诸子,红日当窗放白鹇，乡心犹是阻关山。浮云忽作江淮别，客泪孤悬梁楚间。狂客羊裘初在御，县人牛酒暂开颜。东城旧有消寒会，几辈依然共往还。
思乡#咏物,哀伤#愁绪#想家,海棠,分明守宫血，带露染初匀。上苑移根晚，他乡照眼新。赋誇诗似锦，簪愧发如银。寂寞东风里，看花忆故人。
思乡,哀伤#愁绪#想家,寒食 其一,异俗逢钻燧，劳生叹转蓬。茅檐疏柳月，草地落花风。故国丘坟在，他乡祭祀同。奔驰真左计，归梦海云东。
思乡,哀伤#愁绪#想家,对与治怀莞羊诸同志,论交兹夕复何疑，屋角参横动远思。今世几人堪久别，他乡惟子许相知。但看绿涨流桃叶，已是朱明负荔枝。去住总来成系念，一生憔悴此情痴。
战争,孤独#想家,关山月,汉月孤生瀚海头，迥临荒野照边州。光残金柝声中晓，晕满雕弓影外秋。漠北征人齐倚剑，城南思妇独登楼。那堪今夜关山月，况有胡笳引泪流。
思乡,失意#想家,突奚司空,故乡天际欲归难，举足风涛驻足看。迹寄萍蓬成土偶，心驰云树阻门阑。尘缘鬈鬓霜宁染，日晒花塼泪未乾。莫怪同舟不相待，转欣流落得衣冠。
山水,流泪#失意#想家,游浏阳石霜寺,双手排云上石霜，三年无补卧浏阳。青山云锁乾坤别，红树风摇日月长。俗吏率真忘潦倒，老天知我恕疏狂。马蹄明日长安路，万里罗浮客子忙。
思乡,愁绪#想家,东阿道中,江南游子茂才华，此去之官水陆赊。行旆几时辞日下，客舟今夜到天涯。东风驿路闻啼鸟，落日烟林舞乱鸦。矫首东昌才咫尺，料应清梦绕皇家。
思乡,愁绪#想家,游子篇,眷彼不周风，喟然思九夷。九夷限波岭，游子逝何之。驰车越幽蓟，天路逾险巇。齐州岂不恋，严威剥人肌。襜褕可禦冬，所欢不予贻。在贱贵所忽，在远迩所遗。子去华衣马，敦我忼慨词。
思乡,愁绪#想家,雨中秋花,依秋魂已倦，况雨得无非。凄冷晚风叶，离披游子衣。念其在永夜，移不入寒扉。相对转愁绝，来朝霜雪霏。
思乡,哀伤#想家,望云生,峨峨太行山，悠悠行子心。凭高望乡国，白云翳遥岑。目触心亦驰，亲居宛在临。欲发久裴回，悒悒伤中襟。孝哉狄文惠，才器真遗珠。推毂五龙起，扶日升天衢。元功照简策，存与天地俱。许公纯孝心，羹墙见昏晓。辞家旷定省，作郡理纷扰。怀亲慕昔贤，襟韵同表表。惟此远业期，令誉庶终保。
思乡,哀伤#愁绪#流泪#想家,其二,古刹凄风啼夜乌，龙輴何日赴征途。他乡眷属能归未，地下庭帏得到无。白草栖霜先陇隔，苍苔漏雨故园芜。可怜同气今馀几，恸哭鸰原泪眼枯。
思乡,失意#想家,病起偶题,空斋晨起坐，欢游罢不适。微雨东方来，阴霭倏终夕。久卧不知春，茫然怨行役。故园芳草色，惆怅今如积。
思乡,哀伤#愁绪#想家,其二,他乡作客四经秋，不少新愁与旧愁。待得花开春已暮，梦醒蚨蛱悟庄周。
思乡,愤怒#哀伤#愁绪#想家,其二,三星跂相视，新月拳素光。两宫高自出，双阙遥相望。云霞绚河汉，机杼成文章。罗帏彯四座，华烛摇中堂。主人前进酒，弹瑟为清商。流猋激长夜，杀气陨严霜。萧萧堕白发，翩翩曳衣裳。男儿不憔悴，谁知在他乡。
思乡,愁绪#想家,其二,小阁围炉薄雪侵，坐移宫漏夜方深。最怜入座闻吴语，转遣思乡动越吟。射虎残年留想像，亡羊岐路判升沈。对床未易论前事，倚赖鸣鸡激壮心。
思乡,哀伤#愁绪#失意#想家,病橘,病橘何年植，巡檐许数过。他乡淹岁月，此树渐婆娑。满院飞虫绕，空庭落日多。向来怀袖意，华实竟蹉跎。
闺怨,愤怒#流泪#怨恨,闲怨（一作闺怨）,妾恨比斑竹，下盘烦冤根。有笋未出土，中已含泪痕。
思乡,愁绪#想家,歌风台,风云无限故乡情，酒半登台奏楚声。富贵一般游子意，锦衣何似衮衣荣。
战争#思乡,愁绪#想家,听安万善吹觱篥歌,南山截竹为觱篥，此乐本自龟兹出。流传汉地曲转奇，凉州胡人为我吹。傍邻闻者多叹息，远客思乡皆泪垂。世人解听不解赏，长飙风中自来往。枯桑老柏寒飕飗，九雏鸣凤乱啾啾。龙吟虎啸一时发，万籁百泉相与秋。忽然更作渔阳掺，黄云萧条白日暗。变调如闻杨柳春，上林繁花照眼新。岁夜高堂列明烛，美酒一杯声一曲。
悼亡,愁绪#想家,哭吴都督,知己功名尽，伤心叩九阍。余光留日月，遗恨满乾坤。湖海门生谊，荆榛国士恩。滔滔江水阔，万里独招魂。
咏物,哀伤#想家,柳絮,柳絮颠狂不肯归，等閒东去复西飞。我身也是无归著，莫教风吹上妾衣。
田园,流泪#想家,夏日田园即事五首 其二,斜阳倏西下，片月已东出。鸡犬各还家，柴荆晚饭毕。邻舍语依然，儿女相牵率。鸣蛙水上喧，流萤花外疾。夜色向沉沉，旷望弥萧瑟。
田园,恐惧#惊讶#想家,村居,卜筑编篱傍水滨，每逢良夕月初生。寒蛩向户偏同觉，宿鸟依帷不自惊。江上湘娥愁暮竹，人间旅客赋秋蘅。萧萧芦荻烟云外，况值天高露气清。
山水,哀伤#惊讶,奉和郎中游仙山四瀑布兼寄李吏部包秘监判官,昔人恣探讨，飞流称石门。安知郡城侧，别有神泉源。疏凿意大禹，勤求闻轩辕。悠悠几千岁，翳荟群木繁。奇状出蔽蔓，胜概毕讨论。沿崖百丈落，奔注当空翻。下如散雨足，上拟屯云根。变态凡几处，静神竟朝昏。渴贤寄珠玉，受馥寻兰荪。萝茑罥紫绶，岩隈驻朱轓。方思谢康乐，好事名空存。
思乡,愁绪#想家,其九,偃蹇松林下，停云有所思。关山游子梦，风月美人期。松覆云阴薄，藤垂日影迟。沉忧何以遣，赖有手中卮。
怀人,想家#思念,从妹琼娟未婚守志励节甚高寄示言志并见怀之作答之,几年消息渺天涯，不道秦箫换鲁髽。黄鹄浩歌传白雪，紫鸾孤舞烂红霞。湘筠有泪多成节，古柏留春不在花。千里裁诗寄珍重，相思聊当折疏麻。
思乡#怀人,想家#思念,乙未重九前二日寄怀黄崇明,日下才名久见招，偶缘奇策失云霄。当时雅集花之寺，别后相思震泽潮。短翮无缘出溟渤，故乡何客寄申椒。新知更阐灵兰秘，不独经笺似六朝。
战争,失意#想家,晓发铜青峡望贺兰山绕河套北行,入塞复出塞，黄河如奔马。捩舵贺兰山，谁是重来者。一发见中原，惝恍泪盈把。沙飞万里黄，月出半轮赭。况闻宁夏乱，战血膏原野。遗黎对鸣咽，一去吾宁舍。极目断冰流，鹰边辨庐舍。行役但悄悄，人烟渐清暇。野旷驼为城，屋低泥作瓦。不知春几时，寒日垂垂下。
怀人,想家#思念,表兄王俊夫客当涂以古诗见寄赋此奉谢,自叹离群淹在兹，诗来一读一相思。人言毛遂早成事，我怪何蕃久不归。灯火十年俱旧梦，江湖万里有新知。秋风萧飒蘋花老，目断晴云片片飞。
思乡,哀伤#想家,安山驿,地凁河水涸，北风吹衣裳。岂但岁月晚，所思道路长。昨日安山湖，湖流浩汤汤。今朝安山驿，河浅失故常。辛勤自兹始，艰险亦备尝。三朝历半里，五日一舍强。叫呼错昏旦，面日无精光。船人赤脚泣，行子中夜伤。赤脚水破骨，夜伤悲故乡。
思乡,愁绪#想家,和叔毅见寄二首 其一,风尘蹭蹬悲游子，鸡黍招邀愧老农。盗取青毡无旧物，书凭黄耳有先容。乞怜不辨齐门扫，投老宁堪楚市舂。回首故山劳梦想，楼高百尺卧元龙。
思乡,流泪#想家,还乡有感,舟中只望乡关到，瞥见乡关转涕零。破瓦丛中寻古物，颓垣立处觅家庭。阶前芜草添新绿，门外好山依旧青。世事如棋何足较，闲来且自理残经。
思乡,愁绪#想家,其八,山水宜秋风雨后，坐窗得瘦奈愁何。传闻近长湖船价，天气乍凉游子多。
闺怨,流泪#想家#思念,生查子 其一 春闺,河梁别妾时，落叶纷庭榭。春草已芊芊，不见嘶骢马。鹦鹉未知愁，絮语将人骂。小步怨东风，掩泪秋千下。
怀人,想家#思念,对雪寄故园诸同好 其一,猎猎北风动，天涯雪色新。瑶阶不受日，琼树向先春。远水相思夜，空山独卧人。一枝春寄否，珍重慰情亲。
思乡,怨恨#想家,其二,书剑飘零惯别离，故园梅鹤未追随。江乡景物催归棹，闽海行藏感弈棋。载道讴驮传惠政，全家儿女盼归期。莫言五月匆匆甚，德泽长留去后思。
思乡,流泪#怨恨#想家,和佩韦夫子题淮阴侯祠壁,淮阴山水清且閒，古祠老树生寒烟。汉家宫阙不知处，韩侯庙貌犹人间。渚蘋无复行客荐，西风卷水秋潺湲。当时逐鹿中原起，国士由来重知己。登坛既遇隆准公，入宫胡怨儿女子。追亡相国无始终，如何不救钟室死。故乡虽好不能归，自古功臣多如此。
思乡,愁绪#孤独#想家,得家书,一纸乡书来万里，独怜游子客天涯。书中纵有千言语，总是丁宁早到家。
悼亡,哀伤#想家,哭师荔扉 其一,久闻君言归，眼穿望不至。一朝捷足来，想必由奉使。未及问无恙，计当在途次。岂知随皖公，潜霍去游戏。骇极频究诘，魂飞反无泪。翻悔信君归，年余断缄字。归计既踯躅，何不一言示。恸哭声频吞，停云纷雨坠。
悼亡,流泪#想家,哭康甥孟嘉,提携二十载，羽翮已云飞。眼见乘骢出，惊闻旅衬归。素行元不忝，夙愿竟都违。虽不多时别，能无涕泪挥。
怀人,想家#思念,江上寄远人,万里相思寄楚云，三春桃李遍江濆。只因花里逢君别，每见花枝便忆君。
战争,恐惧#惊讶,吴将军巡关图,戎马岁南牧，汉军劳北防。军情异主将，冷煖须共尝。朝出潮河川，暮过古北口。边烽传羽箭，朔气严刁斗。月下黑山晴，分明见列营。霜欺征袖薄，石报猎蹄鸣。三军晏然睡，我亦倚吾枕。天子不可惊，长怀亚夫寝。
思乡,哀伤#愁绪#想家,途中感秋,一夜金风报早秋，疏棂点点气萧飕。俄惊江上烟波冷，便觉郊原草木愁。万里归途犹作客，半生踪迹等虚舟。不堪肠断思乡处，满地芦花明月洲。
思乡,愁绪#流泪#恐惧#想家,除衣客中写怀,今夕是何夕，岁除逼青阳。儿女忆去年，争饮屠苏觞。今年客松州，孤烛照凄凉。填胸愁百种，惊心历一行。辗转不能寐，起步东西厢。寒风飒飒来，透我征衣裳。徘徊复隐几，能不思故乡。思乡清泪滋，逢春白发长。作官虽云好，宦海风波狂。不如赋归去，濯足歌沧浪。
闺怨,想家#思念,犹贤社分咏得春闺,灯花閒剔暗心惊，夫婿天涯尚戍征。怕见陌头新柳色，偏闻枝上晓莺声。鸳鸯欲绣愁先结，蝴蝶贪看梦未成。莫再相思红豆种，红颜强半误多情。
思乡,惊讶#想家,雨中小酌读杜律有作,一雨来新爽，移樽傍短檐。乡心愁里尽，诗思客中添。阅世才难老，惊人句可拈。偶然披一过，满座失蒸炎。
思乡,愁绪#失意#想家,还家,黎明呼羸僮，拄策渡野水。轻岚翳初日，古道步平砥。麦陇黄四出，松竹翠相倚。人间春告尽，岩色秀未已。眼入故乡明，语还亲旧喜。印非朱买臣，金无苏季子。窃笑免妻孥，相过动邻里。富贵岂吾谋，薄游聊尔耳。
思乡,愁绪#想家,岁暮得家书,冉冉逢残岁，迢迢隔故庐。一灯游子梦，双泪老亲书。敢怨功名薄，深惭菽水疏。却思诸弟妹，绕膝意何如。
思乡,哀伤#愁绪#恐惧#失意#想家,答小帆用苍字韵见寄,与君衰飒鬓都苍，望古平生愧景行。祇道王城堪大隐，那知春色是他乡。世风无地容章甫，史例微闻病紫阳。风鹤不惊尘不到，且从田父醉淋浪。
思乡,愁绪#想家,客亭对月,游子离魂陇上花，风飘浪卷绕天涯。一年十二度圆月，十一回圆不在家。
田园,哀伤#孤独#想家,罗溪田家作,罗山九月收禾黍，山下人家向田墅。或逢椎髻梁鸿妻，或见平头王霸妇。金房玉粒正离离，南陌西阡各分取。老翁支颐有喜色，引行儿童驱鸟鼠。日暮腰劆相命归，一声野鹤千山雨。
思乡,哀伤#愁绪#流泪#想家,其二,罢君山阳笛，置君雍门琴。白日照西序，听我风木吟。风木有所思，乃在青山岑。忆昔旧庐畔，众木纷交森。枝枝自相纠，叶叶自相掺。当庭足美荫，羃户无愁阴。悲风一夕至，兹木忽摧零。摧零曷尔急，风起无暂停。飘叶坠万里，游子感其音。瑟瑟山上风，冥冥山下林。哀声日惨恻，游子抱苦心。我歌风木吟，泪下同沾襟。
闺怨,恐惧#惊讶,采莲曲 其三,女伴歌采莲，清声度流水。无意惊鸳鸯，鸳鸯自飞起。
田园,愤怒#哀伤#孤独#想家,春日田园杂兴二首 其一,春风建业马如飞，谁肯田园拂袖归？栗里久无彭泽赋，松江仅有石湖诗。踏歌槌鼓麦秧绿，沽酒裹盐菘芥肥。吴下风流今莫续，杜鹃啼处草离离。
咏物,哀伤#想家,鹦鹉,烦恼聪明不自知，金笼日日故山思。惜哉此子巧言语，凄绝文人见道时。
思乡,孤独#想家,其八,傲然遂独往，长啸开云扉。诗书敦夙好，花鸟契初衣。嘉木渐成林，芝兰复菲菲。眷然媚幽独，行歌冥是非。栖栖故园春，岁月共相依。衣食节吾用，俯仰奚所希。已矣归去来，聊以观化机。
怀人,孤独#想家#思念,麟中（一作东）寓居寄蒲中友人,萧条秋雨地，独院阻同群。一夜惊为客，多年不见君。边心生落日，乡思羡归云。更在相思处，子规灯下闻。
思乡,愁绪#失意#想家,归田述感 其二,游子久不至，菁华岁月迁。柴扉临野碓，土锉冷疏烟。自愧无虾莱，人来坐马鞯。四邻何所有，把酒意茫然。
思乡,哀伤#愁绪#想家,龙潭,今夕他乡月，遥看正上弦。金波殷地涌，玉镜待时圆。水宿频推枕，长歌独扣舷。微微风露下，秋意已泠然。
思乡,流泪#失意#想家,逢入京使,故园东望路漫漫，双袖龙钟泪不乾。马上相逢无纸笔，凭君传语报平安。
思乡,哀伤#愁绪#想家,其二,霜叶红飘几树斜，西风争欲扫繁华。持衡本是南人手，传食来乘北使槎。母子他乡元有泪，梦魂深夜更悲笳。摩挲莫放归程缓，老眼青山尚未花。
思乡,流泪#想家,发端州初入西江,问我将何去，清晨溯越溪。翠微县宿雨，丹壑饮晴霓。树影捎云密，藤阴覆水低。潮回出浦驶，洲转望乡迷。人意长怀北，江行日向西。破颜看鹊喜，拭泪听猿啼。骨肉初分爱，亲朋忽解携。路遥魂欲断，身辱理能齐。畴日三山意，于兹万绪暌。金陵有仙馆，即事寻丹梯。
思乡,哀伤#愁绪#想家,春初元旦在淮归又值五日一首,休矣泛黄河，怀哉动楚歌。一年予作客，二节此中过。椒叶空言颂，龙舟不弄波。他乡催物候，芳草积程多。
思乡,愁绪#想家,元夕宿池河驿,马上逢元夕，令人忆故园。月中弦管沸，灯下绮罗繁。火树当空列，人烟彻夜喧。客途今寂寞，独坐向黄昏。
思乡,恐惧#惊讶#想家,秋夜言怀,半天秋老定湖城，既醉翻愁梦不成。千里乡心随鸟翼，一年身事听河声。装绵早寄征衣冷，堕网空教喜子惊。月下谁家弄羌笛，依稀入破夜三更。
思乡,愁绪#想家,望云,浮云无定踪，游子有所思。所思在何方，迢迢东海涯。云来倏浩渺，云去还逶迤。道路固云阻，可望不可之。托云以思亲，朝夕如有依。安得附冥鸿，东归奉庭闱。孝感终当至，彼苍谅无违。
思乡,孤独#恐惧#惊讶#想家,醉醒,酒所春归暮，醒时已五更。被惊横盖短，灯喜再挑明。小雨馀残滴，群蛙动暖声。故园花正好，谁料客湓城。
思乡#怀人,哀伤#愁绪#想家,秋日寄袁二丈,清风何处问吾庐，落日他乡泪满裾。胡马频年为客计，塞鸿八月故人书。白蘋江上共谁把，紫蕨山中好自锄。只恐凌云称赋者，汉家久矣待相如。
思乡,哀伤#想家,其二,茶香庭院一枰棋，柳影侵阶日自移。因见刺桐花满树，等閒忆得故园时。
战争#送别,想家,送张都尉东归,白羽绿弓弦，年年只在边。还家剑锋尽，出塞马蹄穿。逐虏西踰海，平胡北到天。封侯应不远，燕颔岂徒然。
田园,哀伤#流泪#想家,赵村道中 其一,朝出南郭门，遥指西山阴。马蹄与石斗，宛转愁我心。溪谷莽回互，寒风振穹林。黄叶洒我衣，岩泉走哀音。凄凄霜露降，穷思浩难任。人生亦何为，百年成古今。华堂昔燕处，零落归丘岑。况复不得保，悲来泪沾襟。
思乡,失意#想家,寄虞山严伯玉,零落苍梧老一村，乡心空倚夕阳门。路遥尽怨王孙草，地古长淹帝子魂。新药店中多病债，旧朝衣上有啼痕。凭君莫问平原石，共化寒灰总负恩。
思乡,愁绪#想家,乙巳客长沙清明感怀,两年旅邸过清明，佳节重逢倍怆情。麦饭遥怜诸弟荐，松醪独少一人倾。高堂白发贫中老，游子青春客里更。岳麓峰头云幂幂，不堪重听鹧鸪声。
思乡,流泪#想家,燕歌行 其一,秋风萧瑟吹我裳，蟋蟀寥寥啼我床。出门四顾非故乡，谁能客游不断肠。短歌微吟激繁霜，浮云千里一彷徨。仰看明月流清光，二十八宿罗成行。高台非阁遥相望，河汉纵横难为梁。胡马北鸣雁南翔，忧来不知从何方。慊慊伏枕聊自当，涕从中零安得防，岂不怀归道阻长。
送别,愁绪#想家,送归中丞使新罗册立吊祭,官称汉独坐，身是鲁诸生。绝域通王制，穷天向水程。岛中分万象，日处转双旌。气积鱼龙窟，涛翻水浪声。路长经岁去，海尽向山行。复道殊方礼，人瞻汉使荣。
悼亡,哀伤#想家,哭澹归,人生莫不死，既死安可伤。形役一百年，终归无何乡。况已六十七，讵足论短长。所伤法运衰，死者皆贤良。法眼在一时，岁月多荒唐。波旬入人心，善观其向方。狂者中以名，狷者与世忘。忘世非佳士，徇名岂道望。名反以利终，菽林杂兰芳。斯人向予言，相对生悲凉。已矣无真人，少壮犹茫茫。掩户坐晨夕，泪血沾巾裳。
怀人,孤独#思念,月夜怀秀水马五,鸳湖今夜月，照我草堂东。却忆鸳湖客，相思应复同。春风寄愁去，烟水青濛濛。遂有相寻梦，胥山海日红。
怀人,怨恨#想家#思念,送欧子归旴并寄江西诸友,旴水曾游处，燕城独眺时。雁来惟我在，叶落祇秋知。风雨连今昔，江湖重别离。送君芳草色，千里见相思。
思乡,哀伤#想家,寄客,客梦天南树，乡心海北楼。悠悠流水恨，寂寂落花愁。道路孤蓬转，容华清镜投。鲤鱼书一札，早晚过江州。
悼亡,流泪#怨恨,哭马平主簿夏原威（丁卯腊月十三日卒）,诗书承善庆，簪组沐恩荣。赋命分修短，详刑服重轻。平生师友义，终古别离情。尽掬寒淞水，难前泪眼清。
山水,恐惧#想家,登太华山·犁沟,犁沟划绝壁，直上无回藏。熊经复鱼贯，谁得相扶将。危柯袅撑拄，修绠垂毫芒。仰睇愁瞑眩，况乃穷八荒。昔梦逐化人，灵境空徬徨。退身渺无地，懦夫亦时强。高林绝鸟雀，万壑闻笙簧。便合此中住，弥年承玉浆。
思乡,哀伤#愁绪#想家,立秋前二日流河驿作,流河驿下未逢秋，那堪坠叶似行舟。宵窗乍见明波影，蘋末风来客倍愁。燕南气殊物候改，叹我驱驰独未休。他乡岁月忽易度，故山芳杜空悠悠。
怀古,哀伤#怨恨#想家,咏史诗 房陵,赵王一旦到房陵，国破家亡百恨增。魂断丛台归不得，夜来明月为谁升。
思乡#怀人,哀伤#愁绪#想家,岁暮怀孙履和李茂修,故人不见岁将穷，临别风烟在眼中。岳院夜眠春涧雨，浦楼寒醉雪山风。溪南邮使明朝发，江北来帆二月通。廿载东桥歌酒伴，他乡残腊梦应同。
思乡,哀伤#愁绪#孤独#想家,和李公实郎中燕歌行,李侯气爽常清凉，上奉慈亲发垂霜。弟兄如凤皆翱翔，秋吟胡为惨中肠。白云孤飞客他乡，然此王事游有方。晏嫂老丑胜空房，我独熊胆念莫忘。已无针线在衣裳，岁岁临风感清商。侯门忠义庆绵长，象轴金花当满床。板舆欢爱未渠央，倚门亦莫苦相望，枢密将春布岐梁。
思乡,哀伤#愁绪#失意#想家,家君之官和州,乡心惆怅白云飞，一问邮程泪满衣。羁旅孤臣从此去，京华游子欲何依。残霞天落濡须水，明月江空采石矶。别后几时书信达，只愁秋尽北鸿稀。
思乡,哀伤#想家,发潭州,人言天宇澄，政好行远道。秋阳既已后，朔风尚兹早。那知羁旅臣，宁有佳怀抱。鬻田就远宦，廪薄不得饱。故乡虽难归，万里生且老。及今翻滞留，悠邈不能到。客中更作客，此意将谁告。妻儿重相别，更语各善保。蛩鸣幽砌苔，马龁荒原草。深羡田中人，春禾复囷藁。
思乡,愁绪#想家,其二,牖风廊雨横复斜，虽有屏障何由遮。风势盘盘偃庭木，雨声淅淅飘檐花。古人逆旅岂贫贱，游子长年违室家。呼仆持灯照行李，载书却悔同张华。
思乡,愁绪#想家,颂古四首 其一 夹山境话。,古路雪深覆，好山云更遮。雁声天外急，游子夜还家。
怀人,想家#思念,寄袁陟①,巫峡行云外，春江落日边。隔年鸡黍具，万里孝廉船。远道比何若，相思长渺然。郢中轻白雪，逸响待君传。
思乡#闺怨,怨恨#想家,闺情集古 其一,故园东望路漫漫，泣雨伤寒翠黛残。去日渐多来日少，别时容易见时难。春蚕到死丝方尽，沧海扬尘泪始乾。无可奈何无可奈，五更风雨五更寒。
思乡,哀伤#愁绪#想家,早秋怀林良箴因忆东峰诸上人,正月孤帆别远津，秋风林下忽沾巾。他乡久住愁双鬓，故国遥看隔几尘。江海又逢初下叶，关河同是未归人。坐来更忆东山赏，共对閒僧话夙因。
思乡#闺怨,愁绪#怨恨#想家,闺怨,别时梨树栽后园，结实垂枝秋正繁。摘来堆盘甘可食，游子不归空叹息。长叹临风疏叶下，青楼还系紫骝马。夜深梦著难挽君，满天愁结湘江云。
思乡,愁绪#想家,又 其一,翠条金穗舞娉婷，野渡津头驿外亭。啼鸟踏来枝太怯，春风扶起态沈冥。黄河冰破初回绿，紫塞沙寒不放青。此日深闺游子妇，只愁飘泊逐浮萍。
思乡,哀伤#想家,其二,喜托兼旬爱，真成万里违。不堪怀别恨，赖是故乡归。目极连山阻，帆开带雨飞。平生苦情累，几日重依依。
思乡,愁绪#想家,题王实夫画,随处山泉著草庐，底须松竹掩柴扉。天涯游子何曾出？画里孤帆未是归。小酉诸峰开夕照，虎溪春寺入烟霏。他年还向辰阳望，却忆题诗在翠微。
思乡,哀伤#愁绪#想家,寄家人,归来偕隐计犹虚，垂老他乡叹索居。别久乍疑前劫事，路歧才得去年书。梦如柳絮飞无定，愁似芭蕉卷未舒。记得小园亲手植，一栏红药近何如？
思乡,失意#想家,其二,故园归计屡蹉跎，不是狂夫薄幸多。山鸟报人泥滑滑，况闻江上有风波。
思乡,哀伤#愁绪#想家,进贤晓发,道路北风发，飘飖吹我行。他乡换双鬓，残岁转孤旌。夜雨草根活，晨晖山色明。经过从候吏，杂树识方名。
思乡#怀人,哀伤#愁绪#想家,望月怀人,南望千峰月，知君弹夜琴。今人薄古道，何者是知音。至感入魂梦，他乡亦枕衾。无端庭树上，栖宿又双禽。
思乡,愁绪#想家,寿钱侍御乃父封君,曾抱遗经齿辟雍，倚闾人老宦情慵。虚名漫领江州幕，厚德终膺柱史封。七帙满来还健在，大篇吟就每舂容。隔江云物悲游子，寿域天教有路通。
思乡#怀人,哀伤#想家,怀灵远客会稽,江上群山点点青，故人消息久飘零。忧生反羡无家别，避乱休教一日醒。旧国春愁闻杜宇，旅游芳草遍兰亭。望乡莫厌添华发，为报髡奴已变形。
思乡,哀伤#愁绪#想家,题彭江,远水残阳落钓舟，远村渐见野烟收。菱歌归浦家家夕，扬叶惊风树树秋。昨日梦非今日梦，他乡愁是故乡愁。自怜久负山中桂，每向江湖忆旧丘。
怀人,哀伤#思念,寒夜有怀宗武,坐向东楼月上时，怀君不寐益凄其。独拚斗酒山中醉，深负孤琴雨后期。夜久霜风还动竹，天寒雪雀自争枝。也知别后能相忆，故遣新诗慰所思。
战争#闺怨,想家,闺中曲,客归青海头，报道单于死。晓起望征人，新妆从此理。
思乡#田园,想家,腊日过欧村有感,黟县南头亦我村，何论名姓谢公墩。出山抛却鸡豚社，独把椒花忆故园。
思乡,哀伤#想家,次大同房寿卿教授与路幕宾董德基河东宪幕富子翚等酬和诗韵,朝阅周襄暮宋襄，悠悠王伯费论量。浮生俛仰成千古，世路东西又十霜。目击素丝翻色相，心随红腐劝脾囊。塞云不隔征鸿路，情绪无端绕故乡。
思乡,恐惧#想家,喜刘邦瑞迁居采芹坊二首① 其一,乡心几梦海坛居，半老儒冠计未疏。岸竹色侵春压酒，墙花香度晓翻书。卜邻俎豆三迁后，负郭田畴二顷初。雨过新蔬青可摘，小船篱外卖溪鱼。
思乡,哀伤#愁绪#想家,玉山赠詹少华给舍,早岁甘辞禄，他乡重倚庐。为园聊给食，闭户自删书。月影花间席，苔痕门外车。人生贵有托，荣达竟何如。
思乡,孤独#想家,其六,孤舟临水国，去去道何长。到处逢春色，令人忆故乡。山花浮浅濑，石竹吐新篁。却羡村居叟，携筇下夕阳。
思乡,哀伤#愁绪#想家,凭祥道中遇元夕有怀,曾向蓬莱捧寿觞，良宵湛露沐恩光。凤笙曲奏梨园谱，鳌背灯移火树芳。往事别来伤旅恨，流年老去在他乡。夷歌蛮舞谁能解，马上看山夜未央。
思乡,愁绪#想家,浈阳峡,朝岚荡初旭，绚烂空翠明。群峰洗寒碧，朵朵芙蓉生。今朝浈峡口，喜见天宇晴。云日共朗媚，山水复深情。一峰高插天，巉峭疑削成。飞鸟怯不上，如线樵路争。江屈羊肠绕，山回猿臂撑。中流出渔舠，忽送叹乃声。垂钓者谁子，石室遗姓名。感兹隐沦迹，愧我游子情。
思乡,愁绪#孤独#怨恨#想家,蜀山馆中,秋风吹练衣，独惊游子心。空山应金气，十日五日阴。始欣草木蕃，复见霜露侵。客馆固萧条，岂无酒可斟。临觞反不乐，所感亲故深。飞云引长望，鸣螀续孤吟。家乡远莫见，斜阳罢登临。
思乡,哀伤#愁绪#想家,茅堂,茅堂近曲冈，门巷草莱长。病力晨春怯，诗情午睡妨。相过皆故友，忘却在他乡。炎夏愁卑湿，时时理药囊。
思乡,哀伤#愁绪#恐惧#想家,重九夜坐偶成,香甜饭饱粟千房，病眼看花也自黄。五度客经秋九月，一灯人坐古重阳。霜虫频诉夜寒壁，邻树忽飘风过墙。还可衰亲添笑语，恐惊时节在他乡。
思乡#山水,愁绪#想家,登报恩寺塔,空界跨六合，俯身窥八荒。雕镂殚灵怪，雄丽资人王。晃耀天眼中，倒景摇青苍。磅礴万古胸，揽此浩茫茫。孝陵神鬼宅，紫气如龙长。大江从西来，春流淡淮阳。莺花帝城满，元后坐明堂。绿波平燕子，古台下凤皇。所见但高树，阴沉环御墙。游子恋云物，山川乱故乡。郁纡千里目，征鸟东南翔。
思乡,哀伤#愁绪#想家,浣溪纱,冷雨凄风静掩门。天涯何处问伊人。等閒辜负可怜春。烟柳绿萦游子梦，落花红碾别轮痕。寻思无计又黄昏。
思乡,失意#想家,其二 宿庆元县石龙寺听雨,凄风淅淅穿窗槅。灯怯春寒容易黑。檐声滴碎故乡心，应是石龙中夜泣。嘈嘈滩水流偏急。约略山城更漏滴。溪桥明日草青青，惆怅归途何处觅。
悼亡,哀伤#恐惧,哭南叔,木落秋飔夜壑溅，空悲毅魄赴幽泉。自焚象齿腥谗剑，不惮鸡牺种祸田。雌伏宁为万物后，雄飞终任众材先。芳州不忍生兰杜，独解蒯缑挂墓前。
思乡,哀伤#想家,元日石固,大騩南畔午停舟，小溵东头步写忧。并路牵衣儿有母，望乡遮眼树无雠。银幡士女王正月，落日河山古豫州。孤迥天涯正悽绝，谁家岁盏拥高楼。
思乡,愁绪#想家,秋怀,物色经今改，离愁一倍新。偏宜寒雨夜，梦著故乡人。径侧黄花老，山椒白屋贫。时时计归路，无那欲沾巾。
田园,哀伤#孤独,题赵荣禄水村图,青山迷远近，萧条古郊墟。侧径深且窈，中有幽人居。短篱门半掩，竹树相扶疏。平畴涵白波，浅渚涨绿芜。何人泛扁舟，似欲相招呼。谁令破幽寂，惊鸿起寒芦。此意胡可言，会心写成图。抚卷空叹赏，悠悠水云孤。
思乡,失意#想家,春夜对雨,远漏沈馀滴，空斋梦乍阑。灯摇风影乱，窗掩雨声寒。节序愁中驶，莺花客里残。故园归去晚，惆怅负春兰。
思乡,哀伤#愁绪#恐惧#想家,九月初八夜归鸿楼对月戏作艳体,东南皎月纬河横，白雁天高夜几声。染墨暗吟香壁字，隔灯遥听画楼筝。他乡红蓼三更梦，明月黄花一岁情。欲效长房恐无术，江关愁杀庾兰成。
战争#思乡,想家,饮马长城窟行,北风日以骄，野草日以萧。远望长城道，长城不可到。君为天上人，妾若浊水尘。水流去复还，妾岂长红颜。胡马知北风，塞雁知冬雪。欲归天路遥，音书仅不绝。书中何所将，问其还故乡。上言加餐饭，下言增衣裳。长思终无益，行役在战场。
思乡,失意#想家,壬辰十二月最初以阴雪未作秣陵游予亦膏车不发 其一,黄子本名士，论交四海多。轻帆破冢出，瘴疠夕阳多。斗酒腹犹痛，长途悲作歌。故乡好风物，相见未蹉跎。
山水,恐惧#惊讶#想家,游祝融峰,祝融万丈拔地起，欲见不见轻烟里。山翁爱山不肯归，爱山醉眠山根底。山童寻着不敢惊，沉吟为怕山翁嗔。梦回抖擞下山去，一径萝月松风清。
悼亡,哀伤#愁绪,哭亡儿德孙,哭儿泪尽眼将枯，忽忆儿名又误呼。灯影隔帘明月落，断肠愁杀树头乌。
思乡,哀伤#怨恨,其六,日暮登高丘，望见车马道。良人从此去，三年音信杳。入城见亲故，出城见坟墓。君非他乡人，何为不返顾。弱女解秦筝，幼子通孝经。君归揽君衣，使君不复行。我愿车马道，掘为千仞池。百尔闺中人，永无伤别离。
思乡,孤独#想家,寒食感怀,寒食维舟江上村，临风西望黯销魂。花将春色归流水，云系愁心入故园。丘垄不知谁洒扫，藤萝应复自滋蕃。衰年尚作无家客，只合当时住鹿门。
思乡,流泪#想家,秋晚东海寓舍,落叶寒蝉小巷深，枯藤斜日半墙阴。读书稚子当轩坐，为客衰翁倚杖吟。沧海未知终老计，白头难忘故园心。敝裘零落馀双袖，清泪年来似不禁。
思乡,愁绪#想家,其二,兵火烧残井邑空，溪山依旧夕阳中。故乡自昔悲游子，壮岁来归今老翁。细认里闾寻树石，怪看旌旆走儿童。王师新定回源盗，犹喜田家岁事丰。
思乡,哀伤#愁绪#想家,宋博士邀饮凭虚阁玩月,高阁月初朗，他乡酒易酣。今宵同作客，不记是江南。
思乡,愁绪#想家,陈彦兼作堂奉母取孟贞曜诗语扁曰春草予为作春草辞使歌以寿母其辞曰,地轴回阳脉，天光变物辉。寸荄初被泽，尺土尽生肥。颖发因微雨，萌抽藉薄晖。自分行迹黑，细带烧痕稀。厌浥含宵润，蒙茸待旦晞。野晴光动目，江暖色侵衣。不入诗人梦，谁怀游子归。舜田同冉冉，尧日正霏霏。报本知心切，衔恩愧物微。愿生仁孝地，柔绿媚庭闱。
送别,喜悦#孤独,郢州赠别王八使君,昔是诗狂客，今为酒病夫。强饮翻怅望，纵醉不欢娱。鬓发三分白，交亲一半无。郢城君莫厌，犹校近京都。
思乡,愁绪#想家,其三 临花,花枝不减去年红，妾貌今年似不同。游子不归花又落，年年人老怨东风。
悼亡,哀伤#想家,哭彦实叔祖,恭惟曾祖君，三子各才谞。伯仲既蚤亡，宗事叔是怗。当时师道尊，户外列宾屦。诸生尽显庸，夫子但环堵。几年充赋归，风雨西陵渡。捷音久不闻，乃今得哀讣。惊怛五内伤，苦泪堕如雨。偭思童丱初，侍母拜膝下。今兹三十年，吾亦丧吾母。本支百世亲，不绝仅如缕。恸哭复奚言，哀哉绳祖武。
怀人,失意#思念,奉寄汀州太守,夫君近作长门守，千里相思有素书。挥洒正当公事暇，缄题兼惠俸金馀。自怜失路偏多感，深愧故人不作疏。岁晚荒山何所有，聊凭回使致双鱼。
思乡,孤独#想家,其四,去岁此方旱，地有千里赤。江甸流饥民，淮关断沽舶。米贵淮南时，正值我为客。今春好雨阳，喜见收二麦。新陈米未交，斗价尚三百。又闻故乡田，多蝗土将石。我家无负郭，更复艰朝夕。居行两心悸，救贫少长策。东南民易疲，岂任荒歉积。中宵望天云，殷忧定何益。
思乡,哀伤#愁绪#想家,九日后二日与冯三躬暨泛小舟暮泊虎邱山后红树下,溪浅山黯澹，移舟薄暮时。菊花殊未苦，枫叶偶相知。虾菜秋行酒，篷窗月对棋。他乡作重九，归日不胜思。
思乡,哀伤#愁绪#想家,芜湖道中,江明分采石，柳暗夹横塘。骤雨菱茨乱，轻风禾黍香。秋声催雁鹜，暝色下牛羊。远道人烟少，偏令游子伤。
山水,喜悦#流泪,游蜀山挽陈振春,桴鼓言行海上编，鸿邻待拯去欣然。眉间精悍方山子，春尽欢谈麻步川。沘水涧槃君啸傲，蜀峰阿阁我流连。经秋重过鹿门月，云散烟销已矣贤。
田园,喜悦#想家,暮过山村,鸟雀野田噪，村墟绝比邻。空山欲落日，独马未归人。驿树南连楚，塞云西入秦。荒荒行色里，孤店喜相亲。
思乡,愁绪#想家,东平府登飞云楼啜茶,过楼懒上最高梯，为爱茶香试上嬉。檐外众山供远碧，却思乡景下楼迟。
思乡#怀人,孤独#愁绪#思念#想家,寄春台中丞,草色一庭荒，萧条孤影凉。闻蛩难就寐，对月辄思乡。鬓短兼时促，愁多较夜长。天涯无限泪，难洒故人傍。
思乡,愁绪#想家,迟友人不至 其一,南望思乡不可归，清宵有梦尚依依。遥思昔日登高处，古树寒烟雁正飞。
思乡,哀伤#想家,汎舟横大江,之子远行迈，汎舟横大江。日华动兰桨，山色上篷窗。遐览意有在，壮游心未降。手挥如意一，腰佩玉环双。临流莫嗟逝，锦衣还故乡。
怀人,愁绪#孤独#想家,鄞之青山乃衣冠文物之地潜斋刘公实居是焉仆往岁与象山樊公天民长灯卓公宜之皆尝读书于斯暇日潜斋与吾二三子徜徉山水閒以诗酒自娱如此者十有馀年后仆回里诸公亦渐散处近云此地为郁攸所废良可叹也兹闻潜斋宅甬东去仆书舍不远因述旧怀寄之,弹铗归来感旧游，天涯何处话离愁。青山有分长为客，白发无情忽上头。冠盖尽随云影散，楼台近逐电光收。闻君近卜江边宅，仍许閒情共白鸥。
怀人,愁绪#想家#思念,春夜怀富云麓侍郎,劳劳亭下水淙淙，送客沙头倒玉缸。万里长风吹别袖，五更疏雨落寒窗。羁魂炎海离愁阔，过眼红尘老泪双。城角欲残清梦断，相思惟有片心降。
山水,恐惧#惊讶,游主山,一派松风鹤梦惊，山房僻境暗苔生。疏棂让月窥悬榻，宿火留荼拂小铛。落寞幸无山鬼笑，摩诃时听木鱼声。尘心不比弹心静，夜夜幽栖移我情。
山水,恐惧#想家,登吴山,霜空木叶遍林皋，纡磴攀跻岂惮劳。绝顶一登吴地小，寒潮初落越山高。云迷古堞天将暮，风趁归鸦晚自号。白马怒涛当日事，荒祠无主闭蓬蒿。
思乡,愁绪#想家,右揆邹公由齐入闽齐人有华泉子者与公友抱病不获出饯作诗以遗之三首 其一,懊恼复懊恼，鸡鸣一何早。病夫掩关卧，游子就长道。娟娟窗中月，照见窗下草。室迩人遂遐，离忧坐堪老。
怀人,失意#思念,寄王六博士,西镛城下旧迎逢，两地心期意万重。词客青山题藻句，逐臣沧海寄萍踪。忘情已觉看花懒，多病真成对酒慵。却忆西斋好明月，相思吟送暮天钟。
战争#思乡,哀伤#愁绪#想家,春日怀王庆长,夜雨才沾地，朝晖已照墙。润畦舒菜甲，暖树拆茶枪。胡虏潜沙碛，关河息战场。王孙缘底事，萍迹久他乡。
思乡,哀伤#愁绪#想家,游杨园四首 其一,夙有沧洲好，言寻云水乡。入门麋鹿狎，穿径薜萝长。物外情偏洽，尊前兴更狂。此身任泉石，宁复记他乡。
思乡,哀伤#愁绪#想家,其六十四,人有五般花，花兰变成香。氤氲满故宅，供养本爷娘。有人见不识，报道十月桑。外尘一念爱，合成五色囊。囊中起三柱，柱上有千梁。梁变成地狱，地狱作天堂。缘个一群贼，自作自消亡。纵令存草命，何时还故乡？文字说定慧，定慧是爷娘。何不依理智，逐色在他乡。早须归大宅，孝顺见爷娘。
思乡,哀伤#想家,十月四日宿于沙市舟中捲①帘忽见新月天色如水乡思凄然得诗一联云诗成天作纸帘捲月为钩连夕烛有花至六日家书来自临安足成一篇寄二弟,今夕果何夕，章华台畔舟。诗成天作纸，帘捲月为钩。蜡炬知何喜，乡心未免忧。家书随雁足，两月到荆州。
思乡,哀伤#愁绪#想家,蒲亭杂咏四首 其一,蒲塘古残驿，今日更蓬蒿。兵火凋生齿，溪田半不毛。江流星子断，山镇博阳高。莫惜他乡醉，公厨有浊醪。
思乡,孤独#想家,其十,故园三亩淡生涯，雨横风狂缩似蜗。从此亦称萧相客，合无稳种邵平瓜。
思乡,失意#想家,秋声,邕邕鸣雁复南征，十载栖迟在帝京。黄叶未零寒未应，秋声偏动故乡情。
思乡,愁绪#想家,平原客店,平原一片月，寒影净如霜。驿路人千里，家书雁几行。羁愁空白堕，节候又青阳。应有江南梦，先春到故乡。
思乡,哀伤#想家,其二,束装晓发雪满路，云起荒山万里阴。菽水久违慈母养，绨袍还见故人心。哭怜阮籍穷途晚，赋写江淹别恨深。春满故园芳草绿，东风门外听车音。
思乡,哀伤#愁绪#恐惧#想家,其四,病息如丝怅白云，故人相见各殷勤。乞骸本是安臣拙，当道何心雍上闻。行路笑啼秦越似，他乡进退死生分。踟蹰日久浑无计，舆疾仓皇趁晚曛。
思乡,失意#想家,重阳日寄浙东诸从事,野人多病门长掩，荒圃重阳菊自开。愁里又闻清笛怨，望中难见白衣来。元瑜正及从军乐，宁戚谁怜叩角哀。红旆纷纷碧江暮，知君醉下望乡台。
思乡,哀伤#愁绪#想家,归自南阳,去日犹秋暑，归时已冷霜。江山非故里，人物是他乡。老态随年出，离愁共路长。埃尘如见恋，到处扑衣裳。
思乡,孤独#想家,山庄阻雪,三日不出户，巷深交马蹄。鸟冲危雪下，楼挂湿烟低。测测衣疑薄，荒荒眼欲迷。故乡翻似客，买酒短桥西。
思乡,哀伤#愁绪#想家,雨中溪行杂诗 其十三,山水行踪美，风霜岁序阑。高堂遥送喜，游子且加餐。
思乡,哀伤#愁绪#想家,宿湖外,懒入城中去，来维柳下舟。空江明月上，残雨夕阳收。好景多归夜，他乡易得秋。倚梧吟不尽，樽酒更登楼。
思乡,愁绪#想家,过鱼蛇市小寺,六月苦多雨，肩舆走江村。过市居人集，陟险兵子喧。日昳休野寺，汛扫开北轩。雾气如苍虬，夭矫出洞门。溪清见白石，纠结菖蒲根。游鱼去甚健，投饵弃不吞。嗟予独何为，贪禄忘故园。驰驱不自恤，面有风沙痕。俯仰二十年，竟孤明主恩。寄谢众君子，努力苏元元。
田园,流泪#失意,自用石村韵再赋,云卧加衾铁，烟餐待桂炊。十年穷战伐，数口逼寒饥。潦倒弃沟壑，凄凉畏茧丝。桃林春色近，未似放牛时。
怀人,愁绪#思念,集义山句怀金凤,收将凤纸写相思，莫道人间总不知。尽日伤心人不见，莫愁还自有愁时。
思乡,哀伤#愁绪#想家,题彭韫玉秋山行旅图,閒门秋晚叶皆飞，征路逢霜客渐稀。独树断猿愁远骑，隔林残烧映行衣。西风一饭人烟少，落日千峰夕鸟微。莫向他乡留滞久，故园山水候君归。
怀人,愁绪#想家,酬崇福长老见寄,寄榻西湖不掩关，残年犹得伴僧閒。身投罗网归无路，目送烟云幸有山。新句忽传文字外，旧游重想笑谈间。故人风义如师少，慰我忧愁两鬓斑。
思乡,愁绪#想家,其二,玉箫明月迹全荒，几度临高揽客裳。南去江声通甓社，西来山色尽昆冈。乌啼老树春风晚，萤散空田夜雨凉。一曲清歌劳感慨，邢堪游子更柔肠。
思乡,愁绪#想家,其十,晨风号树巅，游子惜秋晚。听此怆心魂，道长带孔缓。青枫在江浔，白露横夕坂。败荷起凉飔，衣之寒欲卷。沉吟无徒杠，蹇卫驱独返。
战争,恐惧#惊讶,宗将军战场歌十首 其十,沙场大黄弩，将军在时射。贼人得之惊，一挽一百石。
思乡,愁绪#想家,萍乡次赵都谏渐斋,晚憩萍乡馆，繁阴度短墙。鸟栖人亦倦，山僻雨初荒。新月怜游子，凉云梦草堂。好风三百里，吹我上潇湘。
战争,恐惧#惊讶,出塞,征马立风鸣，缘知恋旧城。烽烟南地起，羽檄北风惊。都护玉关思，将军碣石情。吴钩腰下佩，气射阵前营。
怀人,哀伤#恐惧#想家,旅中感遇寄呈李秘书昆仲,南望愁云锁翠微，谢家楼阁雨霏霏。刘桢病后新诗少，阮籍贫来好客稀。犹喜故人天外至，许将孤剑日边归。怀乡不怕严陵笑，只待秋风别钓矶。
咏物,哀伤#想家,芦花,尔本无情者，缘何亦白头。丹枫同瑟瑟，野水并悠悠。霜冷下宵雁，月明来钓舟。相逢秋雪里，老我不胜愁。
思乡,愁绪#想家,赠吴生归觐钟陵,白发慈颜日倚闾，青灯游子正劬书。朝来黄色眉端动，乾鹊声中庆有馀。
闺怨,愁绪#怨恨,次和邓司谏闺怨四首 其一 春怨,潮候几回望客船，寄将烦语答来笺。桥边柳映虹收雨，坞外花藏蝶弄烟。箫听夜声残永漏，曲成孤调怨鸣弦。迢迢路计难辞远，辽度将军众百千。
咏物,愁绪#怨恨,柳,风外丝丝袅绿烟，轻花初破不成绵。却嫌官路逢寒食，恼乱离愁似去年。
思乡,哀伤#愁绪#失意#想家,旅怀,东吴隔千里，归计尚茫然。忽见梅花发，他乡又一年。
怀人,想家#思念,寄杨诚之,相去一万里，相思堪倚楼。汉宫临薄莫，羌笛怨高秋。
思乡,愁绪#想家,简江二十丈,旅泊桐庐郡，溪山过所传。稍宽游子恨，知有丈人贤。水落鱼虾聚，林疏橘柚悬。淹留拚宿醉，卧扣月中船。
悼亡,流泪#想家,哭元卿,南郡连烽火，连皋掩素扉。犹闻避地去，不见渡江归。家废藏书散，山深吊客稀。同庚几人在，空遣泪沾衣。
送别,愁绪#想家,送友人,青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。
战争,孤独#失意,天马行,汉家天马来宛西，天子爱之藏贰师。甘泉贵人宠第一，昆弟封侯真谓宜。军书插羽庙选将，一朝百万皆熊罴。大射卢山亦快意，死人乱麻非所悲。论功庙堂谁与敌，外厩皆是麒麟儿。白茅金印结紫绶，老将流落多瑕疵。天生富贵实有命，宁复忆君贫贱时。势高累愚计虑远，大志落落嗟徒为。渭桥祖道一语泄，身衅边鼓家流离。
思乡,哀伤#愁绪#想家,寄叶道亨,欲截珊瑚作钓槎，旋随鸥鸟狎云沙。美人不隔他乡月，迁客何妨著处家。
思乡,哀伤#孤独#想家,与洪孺卿自梁州回途中经骆谷见野果有闽中悬壶子即同采摘因呈之洪亦闽人,青苞朱实忽离离，摘得盈筐泪更垂。上德同之岂无意，故园山路一枝枝。
思乡,哀伤#失意#想家,和族叔祖古风,去年谢病辞黄屋，夜夜乡心梦相续。今年罢郡理菟裘，喜在家庭厕兰玉。阿翁年德冠吾宗，时亲典刑听约束。怀奇终待玉三献，世路不堪珠九曲。爱酒惟忧北海空，居贫不作扬雄逐。如何蔬粝肯淹留，不为盘餐为宗族。忘怀一醉见天真，穷达宁烦詹尹卜。归作长歌写悲壮，千载骚人可奴仆。客星在天翁莫愁，赫赫太阳升若木。
思乡,愁绪#想家,追赋西庙广觉寺,精蓝同占一青山，游子纷纷春自閒。要福乞灵从尔辈，独携筇杖款松间。
思乡,愁绪#恐惧#惊讶#想家,答甘允从寄海东白纻,海国綀衣雪色明，寄将千里见高情。著随野鹤浑相称，行近沙鸥亦不惊。江露满船歌醉起，炉烟携袖忆诗成。秋风游子偏愁予，谁采芙蓉共晚晴。
思乡,失意#想家,有怀戚二仲言同年,闻说去官常，悽悽返故乡。与君同甲子，似我有文章。憔悴衣衫绿，蹉跎鬓发苍。此身知幸处，曾得紫微郎。
怀人,愁绪#孤独#怨恨#思念,寄刘任远,心经离别已知灰，却有愁肠日九回。传得秘书原有约，种成灵橘岂无媒。过秦才子年方少，浮楚羁人命独哀。一夕相思空对酒，满窗明月向谁开。
思乡,失意#想家,其二,鲍叔元知我，陶潜久悟非。身经畏途老，梦想故园归。失路沾青眼，馀生乞采衣。相过知不远，长望岳云飞。
思乡,愁绪#想家,其三,水落淮天蟹子肥，三年游子片帆归。东坡?稏黄云满，试傍林椒振客衣。
思乡,愁绪#想家,旅中春望,岁岁巾车出，逢春每散襟。雨余山翠活，云度野桥阴。游子强云乐，思兄恐不禁。天涯且归去，好慰倚闾心。
思乡,哀伤#愁绪#孤独#流泪#怨恨#想家,闻雁寄故人,久作他乡客，深惭薄宦非。不知云上雁，何得每年归。夜静声弥怨，天空影更微。往年离别泪，今夕重沾衣。
闺怨,失意#想家,登采石望夫石,良人戍楚竟蹉跎，极目天涯岁月多。赖有江流是知己，有声似和扊扅歌。
思乡,哀伤#愁绪#想家,丁亥清明和昭德侄孙韵,风吹苦楝结轻寒，乾石青精屋半间。泼火雨收春树绿，踏青人出画帘閒。红颜白发悲欢事，旧日新年梦觉关。满地落花啼鸟急，天涯游子几时还。
思乡,哀伤#想家,寒食宿迁道中雨,下相城边路，春阴困马蹄。直愁泥滑滑，翻惜草萋萋。雨挟河声壮，天围野望低。故园凄绝处，荒冢湿棠梨。
思乡,哀伤#想家,河涨,轻尘高弄日，新涨急翻江。客子难为夜，乡心不可降。村沽聊取醉，野调自成腔。冥遣怀篇翰，垂帘短过窗。
山水,恐惧#惊讶,游甘露寺夜归即景,南指冈峦路几重，杖藜扳到翠芙蓉。地从海口横诸水，山自江心落半峰。孤月出林惊玉兔，一星当阁对苍龙。十年再举凭高眼，唫倚门前四五松。
怀人,哀伤#思念,寄曰缉,女蚕初浴燕归时，乞得身閒校未迟。花径蓬门春晼晚，纸窗竹屋雨凄其。病馀每倚过眉杖，老去犹题漫兴诗。似此风流相忆否，一缄粗报故人知。
思乡,哀伤#愁绪#想家,其七,素舸飏轻风，春水横我前。驾言将远游，关河阻且艰。浩浩迷风尘，游子伤心颜。故人家五湖，不如系征帆。尊酒且慰意，沾涕从潺湲。夜长愁如岁，短烛聊复然。我有同心友，携手相周旋。淹留忘岁月，比翼何翩翩。伤彼双鸿鹄，随阳将北迁。欢乐已极意，哀情多相煎。
思乡,愁绪#想家,桃花坞,路转青山曲，地暖留青春。昔闻千树桃，香艳红氤氲。游子想神仙，花下啼鸟驯。于今空蔓草，况复种桃人。唯应坞中月，清光无故新。
闺怨,想家#思念,闺夜,绣户迷香霭，纱窗落素辉。层层花影入，渺渺漏声微。蛾拂银釭去，鸿从玉垒归。相思那可极，化作断云飞。
悼亡,孤独#恐惧#惊讶,哭饶上溪,霜蹄惊再蹶，绿鬓忽华颠。国子诸生集，膏肓二竖缠。死生人有命，京洛客无毡。归骨知何日？思君苦泪悬。
思乡,哀伤#愁绪#想家,其三,谩说他乡苦，他乡也自便。忘形黄阁老，得意白云篇。茗汁山中雨，垆香海外烟。出门狎邻叟，鹤嘴就衣牵。
战争,孤独#怨恨#想家,其二,朔风班马鸣，边草萋以绿。战士戍龙庭，秋高肥苜蓿。不见汉家营，但见秦时月。古驿零杨柳，我室已蟋蟀。代马与越鸟，苦思故林宿。玉门有飞雁，尽唱征人曲。征人远未归，霜雪寒无衣。君思古离别，岁暮定何依。
田园,恐惧#惊讶,村居偶作回文,乡村细雨夜冥冥，侍婢歌传酒半瓶。长线柳拖春淡淡，好音莺唤晓清清。商行远岭浮烟散，客过闲庭睡犬惊。良友几时同发兴，湘江小艇一蓑轻。
思乡,愁绪#想家,其二,白云何飘飘，覆彼白下门。游子限江郭，登望穷朝昏。孰云三品崇，能报罔极恩。休光烛遐土，膏泽被元元。庶以立脩誉，永播乾与坤。
思乡,哀伤#想家,闰十一月东行腊月立春夜秀州船埸桥玩月甲辰正月廿四日出都城廿七日晓行即事,鸦声欲断雉声起，柳眼已青桑眼黄。故乡春事正如许，春事只缘思故乡。
怀人,想家#思念,怀张隐君六子,故国风光早，惟应旅客知。野田挑菜日，村屋焙蚕时。隐隐渔家鼓，翻翻里社旗。庞眉旧邻叟，徙倚倍相思。
思乡,孤独#想家,寄远曲 其三,辛苦长安客，栖栖叹此行。故乡空自阻，逆旅亦何营。取友防轻薄，持躬问老成。寄言百君子，努力事身名。
思乡,喜悦#想家,次韵答伯群二首（伯群姓丘，镇平县东山人。） 其一,又向山林作隐君，天涯胡马正成群。故乡归计从今决，旧族遗风异昔闻。入海溪声千里梦，读书灯影一家分。卜居荏苒三秋过，久累西头住陆云。
思乡,愁绪#想家,游子,游子那无故，青春亦有归。小舟冲岸疾，白鸟破烟飞。物理迷终极，人生喜愿违。东南双病眼，随日下渔矶。
思乡,喜悦#失意,画兰 其一,萋萋芳草空无数，惆怅王孙去不归。何似幽兰纫作佩，也胜游子芰荷衣。
思乡,哀伤#想家,客夜闻歌,如何清夜曲，偏向旅人喧。黄鸟春风外，悠悠忆故园。
思乡,愁绪#孤独#想家,中秋烟雨楼望月,滮湖此夜月常满，游子数年才得还。老去不谙新世路，醉中犹识旧家山。波光潋滟浮青雀，桂影婆娑拥翠鬟。最是横江羽衣客，数声清唳落人间。
思乡,哀伤#想家,闻方石先生得遗腹孙,故人丧爱子，弃官归故园。空怀向平念，谁候柴桑门。吾心怛如割，匪独伤弟昆。朅逢旧台守，达致州人言。言从抵家后，乃得遗腹孙。素辞簿书劳，办此鞠育恩。奇事谅非偶，善徵讵无根。绵绵千钧力，耿耿一发存。天乎岂无知，可与知者论。诗成不寄达，庶以纡吾烦。
山水,失意#想家,望衡山步卢本潜壁间韵,神游久到祝融西，高插层云汉与齐。缥缈望穷双眼豁，参差罗列万峰低。登临几费骚人屐，点缀惟凭彩笔题。马足又从尘路去，胜情未得遂攀跻。
田园,怨恨#想家#思念,村中留李三固言宿,平生早游宦，不道无亲故。如我与君心，相知应有数。春明门前别，金氏陂中遇。村酒两三杯，相留寒日暮。勿嫌村酒薄，聊酌论心素。请君少踟蹰，系马门前树。明年身若健，便拟江湖去。他日纵相思，知君无觅处。后会既茫茫，今宵君且住。
思乡,哀伤#愁绪#想家,其二,远客清樽夕，虚堂玉露秋。关山频北望，河汉已西流。叶落他乡树，砧催故国楼。今宵看织女，未必诣牵牛。
思乡,愁绪#想家,秋夜盼儿子家书不至,坐久月当户，露凉侵鬓丝。江湖新雁少，游子达书迟。拂簟不成梦，倚栏无限思。萤光忽明灭，已近授衣时。
怀人,想家#思念,闻东莞查明府舅（培继）擢户部书寄,飞来双燕子，远自罗浮山。为报神明宰，青春万里还。风烟辞粤峤，车马下秦关。从此相思梦，无烦到百蛮。
思乡,愁绪#想家,宿潼湖,霜树模糊烟水村，投装游子夜敲门。久知东道逢迎意，特解诗囊为后昆。
思乡,哀伤#愁绪#想家,晚眺①,他乡莫望远，独立况黄昏。落日镕天海，归舟刺岛亹。鷾鸸无缓剪，鱼虎不空翻。此际忘机者，心情孰与论！
思乡#闺怨,哀伤#愁绪#想家,春闺,珠帘不卷静留香，闲理鸳针觉昼长。燕子归来春欲晚，画眉人尚在他乡。
思乡,孤独#失意#想家,湘江晓发,轧轧鸣柔橹，行行感暮秋。晓鸡催短梦，残月在孤舟。炎岳云中出，碧湖天外流。一声南去雁，惆怅故园愁。
思乡,想家#思念,三多镇对月感怀,迢迢数百里，渺与故乡隔。已作江北人，仍看江南月。彼美居一方，乱后无消息。共此婵娟明，恨少双飞翼。愁随落叶添，心共孤鸿灭。相思复相思，徘徊泪盈臆。
悼亡,孤独#想家,哭曹能始先生死节,感恩积恨两难酬，杖策当年忆未收。先生鹤发兰台客，能似龙门破高格。时危将相同漏舟，济川无术犹相阨。君乃低徊重草茅，为梁尽欲鞭顽石。天昏海立白日倾，老臣呼天事不成。许身自殉千秋志，就养安知后世名。人生百年梦中事，感知一目无从死。天涯空愧仰天高，门生谁为存孤子。
思乡,哀伤#愁绪#想家,腊日,腊日暖于春，深杯引醉频。始疑寒雪意，似惜敝裘人。官阁梅千点，他乡月两巡。简书倥偬会，间杀未归身。
思乡,哀伤#愁绪#想家,其二 青青河畔草,灼灼池中花，茸茸涧边草。婉婉青楼女，粲粲颜色好。悠悠理朱弦，缓缓歌窈窕。游子行不归，日夕念远道。空房寂无人，沉忧涕盈抱。
思乡,哀伤#愁绪#想家,寄怀林霞岩参军,宦海每生感，烟波一暮愁。寒湍子陵濑，秋雨契公楼。亲老余衰鬓，家贫赋远游。他乡残梦隔，冷月照江州。
思乡,哀伤#失意#想家,春日移居有怀夫子十韵,斗室堪容膝，翛然借一枝。安居聊避俗，闭户好吟诗。荆布频年惯，芦帘此日宜。静中延弱体，江上动遥思。薄宦愁谁谅，穷途恨独知。危疆需保障，冷署重栖迟。远道乡心切，深闺别泪垂。离情无寄处，归梦有醒时。岁暮忧怀抱，风霜入鬓丝。小园春色近，花发是归期。
怀人,哀伤#想家#思念,花朝怀同社兄弟（载《冈州遗稿》）,相思憔悴到花朝，留滞天涯问渡遥。飞梦半随千里月，离情长逐一江潮。莺声宛转翻金缕，燕语凄清近玉箫。触景不堪增怅望，垂丝烟柳锁河桥。
思乡,流泪#想家,闻莺,风花时节又清明，迸泪何缘听晓莺？咫尺故乡天近远，几家春草路纵横？英雄转眼俱为鬼，造物于人岂绝情？自是晚生尧舜世，不关天地不升平。
思乡,哀伤#想家,故乡除夜,三百六十日云终，故乡还与异乡同。非唯律变情堪恨，抑亦才疏命未通。何处夜歌销腊酒，谁家高烛候春风。诗成始欲吟将看，早是去年牵课中。
怀人,流泪#怨恨#失意#想家#思念,寄远曲,藕丝系楼船，欲挽安得止。女子不出门，丈夫志千里。终日听君言，归期已难拟。况此隔三秋，音书无一纸。相见不恨迟，相思不能已。愿为汉相如，勿学苏季子。相如太薄情，文章媲青史。季子誇金多，徒令愚妇喜。
思乡,哀伤#愁绪#孤独#想家,次韵刘卿任饮散感秋之作二首 其一,云子登场赛鼓欢，村南村北尽黄冠。几声乾叶下碧甃，数尺瘦山浮画栏。水落野桥鱼网挂，月悬烟浦鹊枝寒。新秋愁绝他乡客，衣带年来如沈宽。
思乡,孤独#想家,同吴约卿携酒访姚元白于慈仁寺因登毗卢阁得山字,秦京久客待君还，鹿苑相携霄汉间。地涌飞楼云绕舄，天连孤鸟日衔山。高寒并见金茎影，禁近初归玉笋班。萧瑟秋风怜庾信，江南何处望乡关。
思乡,愁绪#想家,初秋夜坐,清灯伴微吟，烦暑犹蒸炊。风声如山雷，怒落窗西篱。砌蛩泣丛莎，老树鸣高枝。桂魄忽婵娟，夜气侵凉絺。莼羹岂不怀，未了一载痴。依依游子情，堂萱重驰思。祗将冰雪心，或可慰母慈。清白为家箴，夫岂世俗知。南来秋复秋，剩喜瓜及期。娱亲已可望，须记思亲时。
思乡,愁绪#想家,暮春登紫金山二首有引 其一,一春风物报将阑，乘兴还来问紫山。寓目总堪容傲吏，振衣疑渐出尘寰。王乔洞在凫先起，太保堂空鸟自还。怀古思乡宁废酒，难逢杯酌共云间。
思乡,愁绪#想家,凤凰台,江水中分白鹭飞，钟山秀出众山微。凤凰去后高台在，麋鹿游来旧国非。万里孤帆长在目，夕阳游子憺忘归。六朝人物都荒草，但有寒潮信不违。
思乡,哀伤#想家,答卢虔故园见寄,访旧无一人，独归清雒春。花闻哭声死，水见别容新。乱后故乡宅，多为行路尘。因悲楚左右，谤玉不知珉。
思乡,哀伤#愁绪#想家,其三,索居千里外，亲串几人存。最是他乡别，能消独客魂。暮云归远岫，暝翼渡孤村。徙倚斜阳里，无聊独掩门。
思乡,怨恨#想家#思念,题梅赠萧雅容员外赴兖州知府,有美同乡彦，兹晨又别离。光承宠命出，正及艳阳时。抚字人皆望，操存我所知。梅花故园意，持赠慰相思。
怀人,哀伤#孤独#思念,集选句寄王之衡楚中二章 其一,渺渺陵上道，悢悢不得辞。悠悠君行迈，茫茫终何之？佳人守茕独，燕婉及良时。顾念蓬室士，蓄意忍相思。昔为鸳与鸯，恩爱两不疑。今为参与辰，出宿无归期。自我别旬朔，闺草含碧滋。送君如昨日，泣子子不知。繁华映绿渚，流嘤复满枝。柔条旦夕劲，采此欲贻谁？
思乡,怨恨#想家,维舟秋浦逢故人张矩同泊,卸帆清夜碧江滨，冉冉凉风动白蘋。波上正吟新霁月，岸头恰见故乡人。共惊别后霜侵鬓，互说年来疾逼身。且饮一壶销百恨，会须遭遇识通津。
山水,哀伤#想家,游庐山涂中杂诗三首 其一,天台久宴坐，庐阜得游遨。殊慰水云念，敢辞尘土劳。冬温寒色少，江静水痕高。归趁新年近，同斟玉色醪。
战争,流泪#想家,边将别,地角天涯倍苦辛，十年铅椠未酬身。朱门泣别同鲛客，紫塞旅游随雁臣。汉将出师冲晓雪，胡儿奔马扑征尘。行行独止干戈域，毳帐望谁为主人。
山水,喜悦#失意,游齐山,曾随嘉客在层峦，秋色阴晴一望间。洞外暂乘云缥缈，林端时露水湾环。维舟暇日来寻胜，经世高才却爱闲。闻说使君歌舞去，盛游应不减东山。
思乡,愁绪#想家#思念,夜坐怀曹以南,回风飘飘卷庭绿，南枝啼鸟北枝续。林深屋古萧无人，游子彷徨坐中宿。我所思兮隔云岑，十年久断瑶华音。山中见月倘相忆，夜长漫漫惟素心。
思乡,哀伤#孤独#失意#想家,宿龙瑞山房次周云隐韵,木叶秋容瘦，客怀思故乡。淡云微见月，薄露不成霜。忽忽朱颜改，悠悠白日长。空心仍独夜，减尽昔年狂。
思乡,愁绪#想家,六月十四日病中感怀（七十行戍稿）,七十馀生巳白头，明明律例许归休。归休已作巴江叟，重到翻为滇海囚。迁谪本非明主意，网罗巧中细人谋。故园先陇痴儿女，泉下伤心也泪流。
怀人,哀伤#思念,寄怀宁海学博宿复公,旧雨东牟迹未疏，往来冰署五年余。徉狂阮籍频中圣，寂寞扬雄喜著书。两地相思云散后，半窗明月梦回初。挥毫敏捷应如昨，莫惜瑶华数寄予。
思乡,愁绪#想家,其四 杨柳枝,高僧爱惜遮江寺，游子伤残露野桥。争似著行垂上苑，碧桃红杏对摇摇。
思乡,愁绪#想家,曹娥,游子心情岁暮时，画船来往几欢悲。夫人祠下寒潮水，自展醪牲读蔡碑。
思乡,喜悦#想家,澄江喜晤昉思过饮玩月,才记分衿各几年，故乡相见益欢然。秋残忽得连宵月，寒近难逢此夜天。烂醉共倾桑落酒，朗吟同砑衍波笺。红么白苧平生好，愿谱新声付宝弦。
思乡,哀伤#愁绪#想家,其七,承乏词林日，长趋玉陛间。湛恩沾雨露，归梦涉河关。水落鱼先蛰，霜寒雁未还。他乡逢故旧，相对一开颜。
思乡,喜悦#想家,莓莓原上田,莓莓原上田，春至早已种。垡垡樊间圃，蔬好亦培壅。农家乐地利，倚此拟微俸。依随节序停，领略儿孙众。徒耕有欢语，各息无愁梦。冷看里诸生，焦心望乡贡。
思乡,恐惧#惊讶#想家,其四,万木渐摇落，凉风策策鸣。客愁惊老大，世乱念升平。虽忝官曹列，难忘丘壑情。故园频入梦，松菊想敷荣。
思乡,愁绪#想家,寄题信州南岩,我闻南岩胜，凭高纡曲磴。山深不见人，松飙满清听。洞壑袅烟霞，幽花绕蹊径。古寺云中开，泠然发孤磬。层台俯石涧，坐使心神莹。游子疲道途，揽衣起遐兴。山水江南奇，碣石此犹剩。上有仙子居，因忆瑶华赠。
思乡,喜悦#想家,过观海,蕞尔孤城试一临，东郊西陌故乡音。鱼盐以外生涯少，山水之间趣味深。花竹四时堪作障，烟岚终日自成阴。天教少住非无意，要识当年观海心。
思乡,恐惧#想家,其二,北人事鞍马，笑誇太行高。岂知相风色，孤帆寄江涛。雄图搅方寸，不惮舟师劳。一见武功天，腾踏当有遭。皇纲馀丝发，海宇半弓刀。谁人念恢复，此事付英髦。莼羹伴鲈脍，酒船载蟹螯。何如啖羊酪，春醅泼蒲萄。愿言云路稳，勿使闲豹韬。功成傥乞身，故园剪蓬蒿。
思乡,愁绪#流泪#想家,题思亲堂,老亲留故国，游子在京畿。萱砌花频易，椿庭叶渐稀。瞻云愁满眼，听雨泪添衣。安得身生翼，凌空一羽飞。
怀人,孤独#流泪#失意,长庚纯一舜隆既别忆之,一别不自意，茫然空复愁。孤舟仍盗贼，多病已春秋。明月一江远，故人何处楼。风尘双泪眼，为我寄沧洲。
思乡,愁绪#孤独#怨恨#想家,三月十五日夜对月,春来海月圆三度，一月一圆看一处。吴城雨落灯花稀，滁水风高花满树。那知今夜客东昌，蓬窗坐纳星斗光。月似两人还对影，人看三月转思乡。乡路四千云汉外，后夜月圆何处在。安得月圆长不亏，我身在家无别离。
思乡,孤独#想家,端阳后二日同黄士明韩绪仲二先生饮谢大行宅,落落乡心岁月徂，天涯犹得话枌榆。杯怜过节仍烹艾，时为谈兵懒佩符。云拥边尘黄不极，雨馀庭草绿初铺。凭君共洒忧时泪，未儗湘潭屈左徒。
思乡,恐惧#想家,夜宿公署二首 其一,翛然斋阁炷香清，省吏循墙巳报更。案牍顿疏诗易得，床帏初下梦难成。数茎细草繁霜少，一树枯梨片月明。春半故园花尽发，主人何处逐浮名。
思乡,哀伤#愁绪#想家,喜陈七表弟至,客舍萧条忘却官，愁颜暂解强为欢。相逢尚忆儿时事，乍见浑疑梦里看。故国有田供岁计，他乡无絮耐冬寒。明朝又作天涯别，且对青灯共夜阑。
思乡,哀伤#想家,赠张就山隐君,相逢杯酒说行藏，问字曾师李奉常。梁苑十年依幸舍，商歌一曲擅词场。乡心长白山头月，客鬓桑乾马上霜。昨夜读君张翰咏，西风已自断归肠。
思乡,哀伤#愁绪#想家,其二,燕云何处是并州，赤壁矶头问去舟。海阔山长羁旅梦，天荒地老死生愁。他乡寒食身千里，故陇斜阳土一抔。为语东归华表鹤，英雄馀骨几人收？
思乡,愁绪#想家,请告不允时陪巡长沙岁近除矣,去腊此时逐武冈，星沙今日又何忙。已舒暖意归杨柳，犹觉寒风透客裳。白发岂牵三尺绶，青山频结九回肠。告休未得如初愿，一片乡心度夕阳。
怀人,流泪#想家,怀人,白日生新事，秋林怅故人。愁从天外远，望向梦中频。月澹斜分影，云孤冷映身。难忘即易识，挥泪越风尘。
闺怨,喜悦#想家,春闺咏,云飞月落天将明，新莺娇啭前窗声。琴书相向两无赖，无端独自愁盈盈。娥娥红粉帘栊里，閒花满瓶插香水。流苏轻揭晓光寒，强自添衣情已矣。春风吹人人更愁，红日未满栏干头。如何如何梦不在，鹧鸪啼上花间楼。
思乡,失意#想家,双溪佳士诗,雄山峙飞壁，环以双溪流。中有遁世士，探奇迹冥搜。山川惬素尚，城阙希同俦。缁尘涴素服，白眼偶来游。玩景隐显间，放情八极周。日暮睇故园，回冈沿近丘。尘缨思一濯，跬步林泉幽。岂曰旷流览，豁然清殷忧。卷舒合天随，匪躬道不侔。乌喙日已远，安事五湖舟。
悼亡,哀伤#孤独,哭傅秉彝,独步来寻洗墨池，秋风禾黍正离离。一丘旧隐成春梦，非恸夫人而为谁。
思乡,哀伤#愁绪#想家,介人招同夜坐,不尽相逢意，俱成作客身。寒天孤梦枕，灯火一宵人。残岁增愁暮，他乡较酒亲。无端暖情话，絮絮胜重裀。
怀古,喜悦#失意,览古（一作晁冲之诗）,遥岑不娱人，苍莽颇愁绝。东南有断梁，水寒不可涉。西闉不欲往，旦暮畏喋亵。归来坐北堂，悠然理书策。之人阿堵中，虽死情不隔。周公徂东山，仲尼陈蔡厄。大儒且不遇，小子何足责。时命姑置之，何为常促迫。
思乡,哀伤#想家,吴淞晚行,驿路晚悠悠，行人促去舟。乡心悬落雁，客梦入新秋。泽气蒸云起，江声带雨流。松陵看欲近，沽酒慰离忧。
思乡,孤独#想家,饮杨浚明推府宅夜归宿城隍道院,醉投琳馆一灯残，叶上萧萧雨未乾。乍入故乡翻似客，倘成新社即辞官。好山有约游方健，胜地无尘梦亦安。半夜凉风吹酒醒，恨无奇句写琅玕。
思乡,愁绪#想家,寄侄,拥衾听良夜，风叶不馀飞。天地清霜冷，江湖旅雁归。幽人惜短梦，游子念征衣。穷老人间世，愁城屡合围。
怀人,哀伤#想家,广陵春日忆池阳有寄,烟水濛濛接板桥，数年经历驻征桡。醉凭危槛波千顷，愁倚长亭柳万条。别后故人冠獬豸，病来知己赏鹪鹩。清流夹宅千家住，会向闲乘一信潮。
思乡,喜悦#想家,出都呈十五叔父,凌兢瘦马不堪驱，塞眼红尘暗九衢。太学齑盐聊乐只，故园桃李且归欤。上书北阙三年困，种豆南山一半芜。忍志动心天相我，莫惭关吏辱陈馀。
思乡,哀伤#愁绪#想家,其四,清商变炎候，霜露凄庭芜。岁晏行且至，微情莫能摅。独坐念远道，鸡鸣夜将徂。浮云莽空荒，游子谁与居。引领睇关塞，寸心岂云疏。
思乡,孤独#恐惧#想家,秋,芦外水声秋瑟瑟，树前山色晓苍苍。孤舟一夜惊心客，惨惨长愁独望乡。
思乡#田园,想家,晚泛江村,坐叹春风晚，寥寥归故乡。背城向水阔，隔竹到溪长。远岸多芳草，残篱半夕阳。田家但闭户，凫鹭在方塘。
思乡,愁绪#想家,其三,白苧鸦头袜，红绫锦靿靴。玉阶零露冷，差折凤仙花。去去荡游子，秋深不念家。
思乡,愁绪#想家,涡阳晚眺,荒城四面是山围，郭外人家隐翠微。积雪白侵游子鬓，夕阳红上牧童衣。峰连暮霭千村暗，树拥寒烟一鸟归。薄醉吟残犹徙倚，间心觉与世情违。
咏物,哀伤#恐惧#惊讶#想家,咏雁,乾坤摇落满风霜，候雁来时道路长。玉塞哀音惊远戍，沧洲寒影伴残阳。灯前客鬓愁双白，天外乡书断一行。莫倚善飞江汉阔，暗中矰缴绝须防。
思乡,愁绪#想家,晚霁二首 其一,夕照笼山霭，轻霞映水光。冻消林卉木，暖入客衣裳。莫自悲游子，教人说漫郎。天涯信萍梗，或类酒诗狂。
战争,怨恨#想家,其二,拼死沙场革裹尸，从军万里滞归期。春风杨柳关西路，秋月琵琶塞上诗。刁斗夜惊胡骑走，鼓鼙声动楚歌悲。可怜绝域乡音渺，纵博封侯奈别离。
怀人,恐惧#惊讶,有怀刘子石香即以代简,东风一夜檐前吼，早日杲杲照窗牖。出门携杖何所之，春光满眼惊梅柳。梅柳年年更著花，故人一别三年久。我欲乘舟上梁溪，脚健心忙不能走。忆昔高斋问奇字，得月楼头日携手。即今知己两寂寞，混迹时人成老丑。侧闻精爽苦著书，名山事业今曾有。安得临风堕我前，与尔同饮千日酒。
怀人,哀伤#思念,正月十二日庆成宴后有怀宾之用鸣治红字韵,赐宴归来醉颊红，故人清卧晓堂空。联珠似觉新篇少，倚玉犹怀旧席同。春到才情翻蜀绮，病回风骨挺湘筒。一年灯火西城近，无限相思月又中。
怀人,孤独#想家,宿回峰院寄黄择中察院,秋堂立四壁，物色夜萧然。藜床抱孤影，起坐未成眠。曾飙激高梧，万动接虚警。感至情先谢，理冥神预领。铜壶漏未央，扶杖起彷徨。方塘溢繁荇，冷月下疏篁。踯躅步空除，风带袅霜裾。泯余契幽独，怅子隔川途。短短袖中书，明发欲谁寄。梁上木鲤鱼，傥能将此意。古亦有相思，吾今何所遗。浩歌望云水，期子与同归。
思乡,哀伤#愁绪#想家,二月六日睦州城东遇雨野泊杂言一首,东风日夕至，倚棹桐江浔。淅淅打篷雨，渺然动羁心。老夫起读易，小儿坐鸣琴。相随二三子，一笑开烦襟。山家隔溪渚，上有青竹林。依依出烟火，阁阁飞沙禽。他乡忽值此，颇似南山岑。人生若萍梗，况彼霜毛侵。临流发孤啸，极目江云深。
思乡,愁绪#想家,练波曲,素练平铺吹不起，夜来垂下天孙机。愁看百尺千尺长，不作游子寒时衣。
思乡,愁绪#想家,其四,亦复蓟门聚，愁歌托楚骚。水香搴薜荔，春暖种樱桃。风雨思乡远，星辰对酒高。不堪行乐地，蛩语已蓬蒿。
田园#山水,惊讶,游琴山（在旌德县隐龙村中）,杯中常见惊人影，爨下原珍不世材。转笑柴桑桥上客，无弦空抚伴樽罍。
思乡,孤独#想家,清明日病怀,旅舍清明日，长安新火烟。桃花转愁思，竹叶兴萧然。客病闲官马，囊空涩俸钱。故乡闻稍定，南望好林泉。
思乡,哀伤#流泪#想家,其二,薄暮投山庄，杯酒互相庆。父老三五人，问名半同姓。艰难出简书，慷慨论王命。愧非守土官，栖栖毋乃佞。一炊而百扬，众寡常不胜。夜来闻笳声，烽火四山应。抬头望乡关，旌旗蔽岩磴。流涕寂无言，俯首看刀柄。
思乡,哀伤#怨恨#想家,中秋雨夜书感,旅馆中秋值雨时，松维城上黑云垂。千家俱寂无弦管，独客凄凉剩别离。月色已孤终夕望，赏心又是隔年期。故园此夕知谁在，酌酒何妨更赋诗。
思乡,愁绪#孤独#想家,题满公所作阴壑生虚籁,积雾琐空岩，寒飙振疏木。游子勿言归，山程太幽独。
思乡,哀伤#愁绪#想家,初三日夜玩月至中秋日得诗 其一,化工金铸巧，又换一钩新。远道伤游子，深闺喜拜人。影县秋半破，明溯日西沦。正拟排宵看，裁诗莫厌频。
山水,恐惧#想家,登六榕寺塔得微字,宝铎摇青汉，金轮逼紫微。众香攒绣栱，九级敞琼扉。仙乐飘空下，天花杂雨飞。万形纷崒嵂，千仞转高巍。槛頫霆相激，棂开月吐辉。侵云看树小，入海见山稀。侧足应防险，观心拟息机。永言齐浩劫，更拂六铢衣。
思乡,愁绪#想家,其十二,北里多奇舞，濮上有微音。轻薄閒游子，俯仰乍浮沈。捷径从狭路，僶俛趋荒淫。焉见王子乔，乘云翔邓林。独有延年术，可以慰我心。
思乡,失意#想家,秋感,日白天青木叶凋，云山漫漫故乡遥。石床坠露珠光动，碧砌幽花玉色销。十载故人俱土壤，五更归梦负渔樵。怀来忆往成惆怅，蔓草羁虫对寂寥。
思乡,愁绪#怨恨#想家,其七,明月促曙光，众星西北移。游子工早行，起问夜何其。揽衣出门去，长当渴与饥。蒺藜穿我履，严霜薄我肌。别离矜盛年，老至不自知。努力事战场，泪下复无时。
思乡,哀伤#愁绪#孤独#恐惧#想家,戊午杪秋示义儿鲸,天地羁愁客，江山去住人。悲凉十载事，漂泊一纶巾。此日知吾老，他乡独尔亲。图南未可料，空负故□侯。举鞭辞府长，挥手谢时流。愿斩敌人首，为君雪国雠。
战争,愤怒#孤独#失意#想家,东阿项羽墓,将军之身分五体，将军之头走千里。掷将赠友欢平生，汉王得之下鲁城。可怜即以鲁公瘗，想见重瞳炯难闭。至今燐火光青荧，犹是将军不平气。昔奠絮酒乌江头，知君毅魄羞江流。怀古复过彭城陌，知君英灵愁故国。两地招魂不见君，却从此处吊孤坟。美人骏马应同恨，多少英雄末路人。
怀古#怀人,怨恨,其四十三 怀古,月洗冰壶一镜清，分明照见老先生。故人只有林和靖，知己非无宋广平。冷落南塘嫌俗态，凄凉东阁动诗情。未拈一字骚经上，千载相看作目成。
思乡,哀伤#愁绪#想家,其二,浮云不可极，秋风何飘扬。旧邑岂无念，游子志四方。结发慕谭讨，奋欲辅时康。一州委不理，安事万里彊。刊山必锻斧，涉水必搴梁。濡足获深济，胫胈瘃奚伤。岩岩鲁东郡，圣化浃难忘。姚墟载濮壤，妫泽同灵长。勉哉慎营慕，神氓其协详。
思乡,哀伤#愁绪#流泪,夜宿母墓,夜月满雷塘，邱陇积缟素。衰草咽残蛩，泫然湿寒露。时有微风来，摇动长松树。哀哉远游子，归来泣母墓。四年持使节，皆在杭州驻。广厦席厚旃，明镫杂香炷。岂知檐外月，照此荒阡路。乃知仕宦久，不及童与孺。草庐四更泠，幸得两宿住。或有叹息声，忾然一来顾。夜气将为霜，乌啼天巳曙。伤心黯无言，又拜墓门去。
战争#怀古,愁绪#想家#思念,李陵别苏武,汉武爱边功，李陵提步卒。转战单于庭，身随汉军没。李陵不爱死，心存归汉阙。誓欲还国恩，不为匈奴屈。身辱家已无，长居虎狼窟。胡天无春风，虏地多积雪。穷阴愁杀人，况与苏武别。发声天地哀，执手肺肠绝。白日为我愁，阴云为我结。生为汉宫臣，死为胡地骨。万里长相思，终身望南月。
思乡#山水,愁绪#想家,游北山,春色著人如酒浓，我来却值雨濛濛。千岩磊落风尘表，万井参差罨画中。游子三三仍五五，落花白白更红红。须知满目皆真理，面壁何劳学苦空。
思乡,愁绪#失意#想家,其四,春暮人归逐雁鸿，频年湖海已成翁。茆堂脩竹千竿里，小艇新荷十里中。紫蟹衔霜迎夜火，红鳞出水媚秋风。每从送客增惆怅，惜别思乡此际同。
思乡,失意#想家#思念,偶成,斜日西风欲暮天，故乡归去又经年。垆头剩有荆卿酒，洛下元无季子田。圣世漫须劳小草，时名应自让诸贤。天涯兄弟成相忆，不为鲈鱼亦惘然。
怀人,孤独#怨恨#思念,秦处士移家富春发樟亭怀寄,潮落空江洲渚生，知君已上富春亭。尝闻郭邑山多秀，更说官僚眼尽青。离别几宵魂耿耿，相思一座发星星。仙翁白石高歌调，无复松斋半夜听。
思乡,哀伤#愁绪#想家,桐川秋夕,驱车复驱车，驾言适他乡。他乡非故里，相知邈何方。败叶鸣寒蛩，素月流空房。仰视河汉高，安得凌风翔。商飙下木叶，游子寒无衣。山川良阻修，岁暮胡不归。目送孤飞鸿，羽翼未有依。愿言守真素，毋劳歌式微。
思乡,愁绪#想家,春深兰陵舟中遇雪二首 其一,兰陵一棹雨如丝，三月还如腊月时。积雪几曾杨柳惯，深寒从未杏花知。苍烟遥望春申浦，芳草难寻泰伯祠。天意不从游子惜，可怜消息误南枝。
思乡,愁绪#孤独#想家,与子弘弟舟中对月,余今称独子，汝亦叹孤身。江海同为客，风波愁杀人。岂无朋旧好，不似弟兄亲。把酒对寒月，翻忆故园春。
思乡,愁绪#想家,次韵邦直中秋夜月,秋半风高天四垂，去年曾此赏清辉。素娥可爱还依旧，游子谁知尚未归。望极星辰皆北拱，兴阑乌鹊自南飞。一声水调何人唱，莫惜淋浪酒湿衣。
思乡,恐惧#惊讶#想家,灌口行司,高堂耸阴森，树影互回蔽。钩廊敞而修，翚跂各具势。亭后产松菊，凤仙乱花缀。蕉肥色欲滴，波神敡翠袂。迎晖焕光采，过雨添清霁。信美亦居此，而我怀多戾。种种中夜思，如草未经薙。侵晨步后檐，两目惊眄睇。江山足眺游，乡国渺迢递。石合岷山蹊，草漫巴山际。柴关信可陟，白水还易济。此日副所思，乡心难强制。
思乡,孤独#想家,舟中月夜有怀曾继夫,江水凄凄流白蘋，江城悄悄月华新。秦淮草绿乡心折，建业山青客梦频。逆旅依违悲鼓角，长途奔走倦风尘。美人劳致瑶华赠，牢落扁舟万里心。
田园,哀伤#怨恨,道逢村叟询馀家事凄然有作 其一,温公五亩宅，汝亦屡经过。乔木今何在，吾生可奈何。
思乡,哀伤#恐惧#想家,忆刘及之,千株何处封君橘，二顷谁家负郭田。长路风尘空费日，故园书札动经年。未能免俗真聊尔，不为怀忧亦悄然。襟抱何人与开释，论文除得老臞仙。
思乡,哀伤#愁绪#想家,其十九,东风入庭树，忽动闺中思。春去今复归，游子独何之。瞻彼天壤间，万物咸熙熙。孤妾独徘徊，悠悠双泪垂。风霜但自保，会面良有期。
思乡,哀伤#愁绪#想家,展墓后述哀,艰难依北塞，生死绝南征。古冢荒榛合，悲风薄暮生。老亲他日泪，游子百年情。幸不先朝露，犹来献一觥。
思乡,哀伤#孤独,发大都（上京纪行。）,南阳有布衣，杖策游帝乡。忧时气激烈，抚事歌慨慷。天高多霜露，岁晏单衣裳。执手谢亲友，驱车出塞疆。云低长城下，木落古道旁。凭高眺飞鸿，离离尽南翔。顾我远游子，沈思郁中肠。更涉桑乾河，照影空彷徨。
思乡,愁绪#想家,游子行（一作吟）。（一作聂夷中诗）,萱草生堂阶，游子行天涯。慈亲倚门望，不见萱草花。
思乡,哀伤#愁绪#想家,水轩即事,杨柳又依依，他乡笋正肥。午晴花竞发，春暖燕争归。乐事天涯遍，知心海内稀。不妨时展卷，此处有真机。
咏物,流泪#恐惧,风,一岁三百日，烈风朝暮吹。不知剖判来，曾有无风时。况兹踰年旱，小雨时散丝。蓬蓬从天来，一扫云气离。虽荷扇暍劳，要无膏润滋。功过不相庚，退坐徒叹咨。何当快雨至，檐霤如绠縻。万瓦跃冰丸，千虹注幽池。坐见槁死苗，翠浪翻前陂。雨罢树不摇，溟溟天宇垂。此事恐无冀，忘言咏吾诗。
山水,流泪#失意,游焦山,洞口孤云面面生，百年身世坐来清。一般月色金山寺，十里烟光铁瓮城。江阁雨馀秋水阔，海门风定暮潮平。青山潦倒虚名在，耻向沙鸥问旧盟。
思乡,哀伤#愁绪#想家,陈君汝璧自永嘉来南都省其伯兄总戎公且缔新婚,爱弟新从东越来，埙篪声彻凤凰台。他乡棣萼生春兴，故苑杨花搅别怀。幕府眠云应共被，皇都览胜几衔杯。风流将种真无忝，看取金屏射雀才。
思乡,哀伤#愁绪#想家,赠吴人陈敬仲 其一,紫蟹黄花节物新，他乡斗酒亦情亲。樽前赖尔能吴语，泽畔怜余类楚臣。夜月钿蝉弹法曲，秋风石燕说遗民。江东年少休相问，七十何戡是旧人。
怀人,孤独#失意#思念,初度奉寄梁大参（有引） 其一,蓬弧此日君初度，蒲柳之姿期偶同。天地百年都是客，江湖多病早成翁。相思千里共明月，极目停云邈下风。珍重岁时眠食好，鼎铉正尔待名公。
思乡,哀伤#想家,泛泛江汉水,鄂渚上荆州，泛泛江汉水。萦迂知几曲，萧瑟非一苇。乡心秋色中，旅思诗篇里。云安在何处，落日天边是。
思乡,哀伤#想家,代书寄京洛旧游,今年十月温风起，湘水悠悠生白蘋。欲寄远书还不敢，却愁惊动故乡人。
思乡,哀伤#愁绪#想家,歌风台,沛宫秋风起，游子伤所思。故人侍高宴，故乡亦在兹。酣歌自起舞，忼慨有馀悲。秦鹿方犄角，英雄并驱驰。帝业亦有在，真气匹夫知。天下且归已，功臣何自危。九江自取尔，会稽徒尔为。俯仰数行泣，何以安四陲。天地驱日月，出入六马驰。上瞻芒砀云，下顾泗水湄。荒台忽千载，烟芜夕霏霏。
思乡,愁绪#想家,次韵陈鲁山正字社日同西湖 其一,昔在儿童岁，湖山入眼新。只今馀白发，何以报青春。日暖繁游子，年丰乐社神。诸公勤载酒，四事每参辰。
思乡,哀伤#想家,平谷秋兴六首 其一,苌楚阿娜枝自摇，荒山无树著凌霄。惊风尽日吹骡铎，积雨连旬覆燕巢。此地旧馀边塞月，归心遥望海东潮。江南信美哀吾土，虚为羁旅赋大招。
怀人,失意#想家,秋夜寄进士顾荣,秋河耿耿夜沈沈，往事三更尽到心。多病谩劳窥圣代，薄才终是费知音。家山梦后帆千尺，尘土搔来发一簪。空羡良朋尽高价，可怜东箭与南金。
怀人,孤独#想家#思念,春初忆故人,杨柳初青雁北归，海天愁思共依微。青山怅别频劳梦，野馆逢人欲换衣。花外看云孤兴远，溪边对酒故人稀。相思更有前期在，未必同心与愿违。
悼亡,孤独#想家,哭王允达二首 其一,孤舟遥寄一身危，病骨秋深瘦莫支。二竖岂劳催死别，九原安忍问归期。夜阑烛尽多新梦，岁暮书回少故知。为忆相从今廿载，诲言重领是何时。
思乡,失意#想家,兰溪道中,朝买兰溪船，暮泊香头市。如何十月天，复此连夜雨。朔风寒似铁，晓色暗如土。道行不见人，路哭疑是鬼。栖栖远方士，忽忽乡心起。落叶响疏庭，空灯照寒被。离家能几时，旅况已如此。茫茫楚山云，渺渺楚江水。屈指计行程，此去复万里。
思乡,哀伤#愁绪#想家,拟古二首 其一,冉冉江上兰，灿灿江中芷。我友远行投，驾言遆江汜。江汜波浪深，叹息从中起。昔别眷卉敷，今思暮飙紫。游子不旋归，浮云日千里。
思乡#田园,孤独#想家,水东村（见李大厓旧志）,翠竹三丫路，清流一带村。林间隐茅屋，深处自桃源。秋风熟禾黍，旭日散鸡豚。醉里忘为客，生涯即故园。
怀人,哀伤#想家#思念,经相思滩寄内,别子出门后，方知行路难。离情经月苦，消息隔年看。极浦愁今夜，相思何处滩。莫将望夫泪，遥寄楚云端。
怀人,喜悦#惊讶,积雨平度道中，先寄鸣九,长途亘方倦，积雨绵未歇。滃然生湿云，望山正愁绝。寂历荒店宿，徘徊孤驿发。已揽晓衣重，未改午风热。阻顺稍不惊，微劳足怡悦。况与素心期，故人隔年别。
怀人,想家#思念,寄武昌友,楚月东随沔水流，相思应上庾公楼。楼前一片垂杨色，中有江南万里愁。
思乡,愁绪#想家,旅中秋怀,高秋云冷雁南飞，游子天涯尚未归。风雨黄花佳节近，江湖白发故人稀。蓬莱献赋才名拙，盘谷读书心事违。正是客愁眠不得，谁家彻夜捣寒衣。
思乡,愁绪#想家,武韵酬剑客秋雨过宿,连宵夜雨急，留客掩云扉。湿重垂黄菊，寒深入绛帏。潇潇游子赋，恋恋故人衣。幸有晶盘在，平原十日归。
思乡,哀伤#愁绪#想家,沅溪潘进士在长安逆旅中见庭下山丹花诘其主云是沅中移来感而赋诗命予嗣响,故苑花空发，他乡莺自啼。主人孤馆里，斜日楚云西。
思乡,愁绪#想家,秋夜,城笳吹下暮云边，萤照书帷夜未眠。游子不堪征袖薄，西风懒诵捣衣篇。
思乡#田园,恐惧#想家,采芑作用陈简斋村西买山药韵,晓起向射厅，偶试登山脚。鹤边送遥青，纷披足花药。芑从故乡移，生意恐小却。孰知春风吹，新苗映丛薄。采采念雅诗，清露衣上落。我今困尘鞅，如鸟双翅缚。野饭偕村农，几时践夙约。芳岁委江涛，搔头听姑恶。
思乡,愁绪#想家,舟过滕王阁,游子浩然归故关，浮生不及水云间。长江孤棹飘零酒，古驿斜阳破碎山。梦里慈亲添白发，秋来病妇减朱颜。滕王阁下思风伯，肯借帆风顷刻还。
思乡,失意#想家,简子阳廷评,终日祇缘此，微官奈若何。世情堪叹息，身计任蹉跎。客鬓凉风早，乡心夜雨多。故交谁复在，无厌数来过。
思乡,愁绪#孤独#想家,麻城卧疾,一病方知客，思家意陡归。昏明每计杪，潦燠自斟衣。倚枕梦痕碎，侵人药影肥。数行游子泪，未敢寄庭闱。
思乡,愁绪#想家,其二,两度分符竹，千重到楚山。骥途翻蹇滞，鸟道总间关。行役思乡远，驱车畏路难。滩声从百折，阅尽见安澜。
思乡,哀伤#想家,西塞山闻雁,西塞山前景，烟霞画里成。一声秋雁度，万里故园情。去去征途远，悠悠江水清。商风吹落日，离思此中生。
怀古,怨恨#想家,暇日游建平三闾故里庙貌荒凉惨动耳目噫贤者之祀（集本作祠）世不绝享郡无正人遗弃若是感事伤俗因留斯句,人生苦远游，多是悲登眺。况复念三闾，遗踪良可吊。道直出章华，才高逐边徼。冤声喷夜江，愁色迷烟峤。断碑没败莎，古木吟荒庙。祠正少来奠，岸峻稀停棹。神容渍老苔，坏壁通残照。旧径失朱门，空庭起寒烧。馀基虽索寞，清问长光耀。旌贤谁再兴，勿使过者诮。
战争,愤怒#失意,明妃咏用韵,将军万户总婴儿，坐拥貔貅怯鼓鞞。正念封侯堪扼腕，空教和虏借蛾眉。黄金宠歇随空散，青垄魂游托雁飞。一曲琵琶恨千古，故应闻者共兴悲。
思乡,愁绪#想家,浣溪沙 戊戌人日，梦与礼卿及二客斗诗牌，予得句云：芳草碧沾游子屐，夕阳红到小姑祠。既觉，乃续成此解纪之,记否江东倦羽栖。擘笺重过画楼西。蒯侯风调似当时。芳草碧沾游子屐，夕阳红到小姑祠。梦回争得不凄迷。
思乡,愁绪#想家,赠洛中焦右伯文兆,雄藩河朔带澶渊，右辖勋名两地传。菡萏风清沙际路，萑符电扫泽中烟。大夫雅善登高赋，游子秋停苦雨篇。见说圯桥多秘授，行应执契静三边。
思乡#怀人,失意#想家,读友人所寄诗,残暑犹未退，晓起坐书轩。隔水见青林，怅然思故园。清风偶披拂，衫袖何翩翩。属兹乞假睱，开牗涤嚣烦。口诵故人诗，如与故人言。蔼蔼春云飞，翙翙孤凤骞。藻句和未得，中心徒弗谖。何日陈湖滨，相与弄潺湲。
思乡,哀伤#孤独#想家,夜泊西湾,野水泠泠浸碧天，西湾深处泊渔船。千山月色孤篷外，半夜潮声一枕边。春梦觉来伤往事，乡心老去忆行年。白头不是忘归客，独对芦花思悄然。
思乡,愁绪#想家,北堂侍膳图为姚吏部题二首 其一,脱叶辞乔柯，回旋依旧畹。行役有乖违，梓桑终缱绻。姚君虞舜裔，纯行亚圭琬。伯瑜陈采服，下堂自婉娩。一从通朝籍，乡关日巳远。浮云有东西，游子不得返。
思乡,哀伤#愁绪#想家,西京守岁,闲居寡言宴，独坐惨风尘。忽见严冬尽，方知列宿春。夜将寒色去，年共晓光新。耿耿他乡夕，无由展旧亲。
怀人,想家#思念,邸中答曹仲辰见寄,江南日暖燕初飞，蓟北轻寒雁度迟。堤柳渐舒冬后叶，岭梅新寄陇头枝。手披瑶简悲还喜，梦对华裾信转疑。云树苍苍千万里，鹤桥风物倍相思。
思乡,哀伤#愁绪#流泪#想家,询来十三时美消息不得,曾有婚姻约，长悲儿女殇。违离同隔世，梦寐在他乡。白首归侯幕，青天断客航。漂流何处问，掩泪过东昌。
思乡,恐惧#惊讶#想家,湖上词,鸡鸣茅店曙烟高，望望乡关别思劳。梦合乍惊蝴蝶散，一江风雨撼惊涛。
思乡,愁绪#想家,三月十六夜枕上作,微醉苦易醒，多愁不成寐。雨露故园思，关山游子泪。明发复何如，言归尚濡滞。
战争,愤怒#失意#想家,登代州城楼望老营堡有感,寒色浮城上，遐荒尽目前。南云接汾晋，东路转幽燕。烽举兵威振，冬来杀气连。烈风边马乱，斜照汉旌悬。诸将宁无术，三军更可怜。黄昏出鬼火，白日断人烟。实赖中朝盛，还期众垒全。死生多为国，赏罚本由天。摛赋吾聊尔，凭高此怅然。感怀空伫立，枯木下乌鸢。
思乡,愁绪#恐惧#想家,归家 其一,刺促何堪道，生涯逐布帆。高堂将白发，游子尚青衫。短檠愁韩愈，长竿笑阮咸。归来斸黄独，托命手中镵。
思乡,喜悦#想家,归舍,柴门故依然，老槐覆溪水。乱石砌作堤，苔藓成纹理。经年不归来，归觉心可喜。入门见閒花，枝叶相依倚。翩翩梁上燕，呢喃初引子。好景在故园，非关自夸美。怡怡菽水欢，敬慎将杖履。
思乡,哀伤#失意#想家,宿青家驿,古驿萧条独宿时，悲风吹动故乡思。疏灯半夜窗前暗，残漏孤城月下迟。人为浮名来绝塞，书因遥阻到无期。梦魂忽忽惊寒榻，唱彻鸡声又路岐。
思乡#怀人,哀伤#愁绪#想家,答赵壶石象山松下见怀原韵,别后桃花几遍开，旧题石壁长莓苔。屋梁月落天南北，山路云深梦往来。幽洞尚留寻胜屐，故人多负出群材。须眉空向他乡老，好护新松待我回。
思乡#田园,想家,乡村,荒村惟古木，薄暮上寒曛。塞雁影几点，野鹓声一群。故乡犹旅食，乱世自轻文。怪杀巢边鹊，双双噪我闻。
闺怨,愁绪#想家,浣溪纱  春怨,莺粟花开又别家，蘑芜绿上小窗纱，粉墙西去即天涯。白雨偷将春令换，黄昏惯使客心邪，愁来那得好山遮。
思乡,流泪#想家,程乡舟中,乘舟来百粤，五月尚披裘。瘴气晴飞雨，溪风飒似秋。文章非屈宋，踪迹老穷愁。此际思乡泪，潺湲水共流。
思乡,哀伤#愁绪#想家,其十八,蒹葭露滴思乡恨，芦荻风萦羁旅愁。
思乡,愁绪#流泪#想家,同阿字诸子夜坐,流光如矢命如尘，冰作生涯鬼作邻。岁底又添门外雪，灯前几个岭南人。大家共话俱含泪，各自伤心不为贫。去去且将拳作枕，梦中同迓故园春。
思乡,哀伤#愁绪#想家,酬罗道济黄任道见寄,明时频得罪，出处愧朝行。音问通犹懒，赓酬况敢望。诸公怜旧物，迁客惯他乡。怀抱随新月，遥依紫塞旁。
战争,流泪#想家,其五,三关羽檄似星流，百万戈船拥上游。白昼峡深豺虎卧，青天磴绝旆旌愁。孤军铜柱空传捷，苦战昆崙寔未休。宵旰此时忧不细，征南诸将莫淹留。
山水,哀伤#孤独,望九华山,多少风波客，劳歌棹往还。眼中青似黛，惟有九华山。
思乡,孤独#恐惧#惊讶#想家,丁酉京邸守岁,万里辞家客，三年望阙情。阴阳催短烛，丝管入新声。雪重寒庐压，貂残瘦骨惊。遥知故乡处，缕酒到天明。
思乡,失意#想家,赵北河渡十二连桥,南垂北际认苍茫，转觉烟波似故乡。一水略清燕赵气，重关曾划宋辽疆。鸭头浪小渔舟稳，雁齿桥平客路长。惭愧元龙湖海士，也来车铎走郎当。
怀人,想家#思念,登山奉怀知己,闲步陟高岗，相思泪数行。阵云横北塞，煞气暝南荒。极目悲无限，樵心恨未遑。黯然乡国处，空见路茫茫。
悼亡,流泪#想家,哭梁公实十首其五,汝去亦何速，人生良已浮。苍梧一洒泪，赤石万峰愁。才或云霞妒，名非剑佩收。知无封禅草，汉使不须求。
思乡,哀伤#想家,独立（一作 黄溍 诗）,数尽飞花一怆然，壮心迢递夕阳边。十年人事空流水，二月风光已杜鹃。过眼青春宁复得，涴人黄土绝堪怜。故园尚有平生约，可使苍苔到石田。
思乡,愁绪#想家,秋望,挟书游子不还乡，独上高城望大荒。西北穷阴连莽苍，东南巨浸接微茫。三分世运征庸少，八月风沙草木黄。欲献封章何处是，五云宫阙近扶桑。
咏物,孤独#失意,萤,不知何处出，牢落水村边。隐隐犹含雨，飞飞欲近船。诗书看老矣，事业尚茫然。今夕知何夕，篷窗犹未眠。
思乡,失意#想家,奉怀王侍御老师,冬尽辞家春首回，乡心一半旅鸿催。早投净业缘多病，思答清时愧不才。宿障谶来何日了，名根依旧未全灰。空衔径寸明珠在，迢递无因寄柏台。
思乡,哀伤#想家,元夕舟泊佛山层云而风客思凄然,漫道良宵乐事多，问天今夕意如何。不将皓魄胡星使，却遣浮云锁月娥。两岸风声喧荻苇，千门寒色静笙歌。临江酾酒肠堪断，遥寄乡心逐逝波。
思乡,喜悦#想家,陌上见杏花,赤阑桥畔粉墙东，杏子花开树树红。自是陌头春色好，赏心不与故园同。
思乡,愁绪#想家,其二,霜华惨淡袭征衣，关朔萧条雁影稀。游子天涯苦行役，故人岁晚惜分违。还家短梦秋无赖，伴客残缸夜有辉。犹胜前时羸马上，满头风雪趁朝归。
思乡,哀伤#愁绪#想家,真州距杭城仅数百里自夏徂秋己历三月不能一省祖墓雨后见月感赋,来此夫何事，淹留起暮愁。江山邻故国，风雨滞行舟。白发心多感，他乡月易秋。望云挥老泪，魂梦越江游。
思乡,流泪#想家,清明后二日西郊书触目二首 其一,御园烟柳绿初匀，韦杜城南别作春。泽泽土膏移树日，涓涓泉脉灌花人。锦鞯细马纷驰道，画毂香车动软尘。差觉故园风物蚤，满枝红雨正芳晨。
怀人,孤独#失意,望山怀张仲友山人,宿约杳不遂，栖栖东岱麓。官舍钥重门，一月成幽独。日出步小园，日暮空斋宿。永言怀故人，漳流结茅屋。昔别树无花，绿阴生夏木。君常儿女婴，余且浮名逐。举头望名山，怅然伤尘目。出处决何时，早欲脱羁束。却向此山游，逍遥双白鹿。
思乡,哀伤#愁绪#失意#想家,答徐太学,握手他乡各问年，敝裘羸马总萧然。尊如北海宾长集，榻有南州士独贤。去就此时难任性，升沈末路只由天。汉朝故事须公等，诣阙书成合四迁。
思乡#田园,想家,遥村,野水落田鸣，遥村雨后清。老农方敮耒，好鸟又催耕。饷馌甘藜藿，占年验晦晴。家山有黄犊，一轸故园情。
怀人,哀伤#恐惧#惊讶,和王巩见寄三首 其一,南迁春及秋，江湖未云半。逮此归路长，始悟行日远。幽忧脱沉痼，清梦惊婉娩。行行逢故人，笑语杂悲泫。
思乡,愁绪#想家,望云树,游子辞亲下江去，东游直到海边住。水路迢遥难寄书，空望白云知母处。骆驼桥下贾舡稀，吴缗日日得归迟。举头见云低头坐，此意傍人那得知。焚香再拜云中君，愿留阿母待儿身。
怀人,愁绪#怨恨#思念,寄上虞周伯起县尉,忆昔论文向酒边，忽来二十二三年。别离老泪深春水，今古闲愁积暮烟。吟作南音怀越土，望穷东浦隔秦天。梦魂不识曹娥渡，一纸相思寄客船。
思乡,哀伤#愁绪#想家,葛洪川,葛洪川畔试寻诗，圆泽精魂世孰知。但见野僧相指点，独怜游子转伤悲。湍流涧水侵苔藓，磊落山岩拂树枝。我亦赏吟风月尔，人间今古信如斯。
田园,恐惧#失意,田家秋日词,晚禾未割云样黄，荞麦花开雪能白。田家秋日胜春时，原隰高低分景色。寒栗挂篱实累累，角田已收枯豆萁。芋魁切玉和作糜，香过邻墙滑流匙。牧童牧童罢吹笛，领牛山下急归吃。菜本未移麦未种，尔与耕牛閒未得。
山水,愁绪#想家,登金刚髻峰,振衣应万仞，独坐觉神怡。眼阔沧溟窄，步高碧巘低。中天空楼阁，南极度虹蜺。长啸青云起，遥连五岳齐。
思乡,哀伤#愁绪#想家,遣怀,手种筼筜傍水边，露华抽碧动江烟。主人空有他乡梦，辜负青青玉可怜。
思乡,流泪#失意#想家,席上和王公守备九日韵,即看今岁又重阳，对景令人忆故乡。潦倒且拚元亮醉，风流不学孟嘉狂。满城风雨催诗债，三径清香待菊黄。行乐及时聊尔尔，人间万事付茫茫。
思乡,愁绪#流泪#恐惧#失意#想家,赠张坦扶祖榇归闽,靡靡岁年迈，肃肃鸿雁飞。霜露凄以下，游子怅怀归。江水东南流，浮云西北驰。念子方在疚，星辰中路违。屏营把征袂，涕泗纷交颐。子行勿夷犹，努力及壮时。表表树先德，荣名以为期。
怀人,失意#思念,酬令狐相公亲仁郭家花下即事见寄,荀令园林好，山公游赏频。岂无花下侣，远望眼中人。斜日渐移影，落英纷委尘。一吟相思曲，惆怅江南春。
怀人,想家#思念,寄李显之,逆旅逢秋感倍深，美人何处坐鸣琴。南宫只隔西河水，一夜相思万里心。
思乡,哀伤#愁绪#想家,寻阳七郎中宅即事,万事信苍苍，机心久已忘。无端来出守，不是厌为郎。雨滴芭蕉赤，霜催橘子黄。逢君开口笑，何处有他乡。
怀人,失意#想家#思念,送刘归江阴就寄声严大理本斋先生,云接家山路几千，一帆归兴夕阳边。临岐尊酒从今醉，过雁音书别后传。三径到时松菊在，双亲喜处綵衣鲜。寄声为报严君道，故旧相思意惘然。
思乡,哀伤#想家,秋兴 其七,秋风秋雨夜凄其，凭几沉吟有所思。惊鸟故投曾宿处，开花还是巳残枝。喜看淡月穿云出，静数游丝堕地迟。万里乡心千古意，兴来聊诵少陵诗。
思乡,哀伤#愁绪#想家,寒食风雨呈林正甫,不住风和雨，思归日似年。他乡寒食泪，深院落花天。午枕飞蝴蝶，春山叫杜鹃。有谁怜赵壹，肮脏倚门边。
山水,孤独#想家,登中茅山,翛然杖屦出尘嚣，鸡犬无声到泬寥。欲见五芝茎叶老，尚攀三鹤羽翰遥。容溪路转迷横彴，仙几风来得堕樵。兴罢日斜归亦懒，更磨碑藓认前朝。
思乡,愁绪#想家#思念,其二,塞北曾相识，越南今又逢。如何两蓬鬓，都未歇萍踪。对酒心同感，思乡兴独浓。无能了公事，怅别意重重。
战争#思乡,想家,丙午冬十一月辟乱亭林明年春馆于扬溪邵筼谷氏四月一日乡兵复大起合境之人鸟惊麇窜不知所届余亦去而从之既定而返因写怀云,茫茫新战场，白草迷四顾。烽火连石门，我归亦无路。穷鱼久在辙，惊鹊空绕树。故园今何如，犹思读书处。近闻遭杀戮，岂复有亲故。安得附晨风，从之西南去。
战争,孤独#怨恨,关山月,青海城高寒吐月，白龙堆下沙如雪。一镜明明圆复缺，长倚关山照离别。胡笳声悲胡马嘶，五更影落阴山西。铁衣寒重露凄凄，兰闺正掩残灯啼。
思乡,愁绪#想家,春日,红稀天有情，绿暗春无兴。游子雨中眠，梦里年光尽。
思乡,愁绪#想家,小楼,小楼终日脱冠巾，白发萧疏不受尘。虽是客身犹足乐，苦无世累未为贫。家书远寄凭游子，邸报频看念故人。自叹此心清似水，为他閒事恼天真。
思乡,哀伤#愁绪#想家,其二,风蓬皆万里，骨肉我三人。岐路缘何事，他乡愧此身。柳含燕甸色，花隔楚园春。伫望行车远，迢迢起暮尘。
思乡,愁绪#想家,将发金陵奉怀张彦实,老矣君何往，翩然我欲归。文章晚未用，岁月事多违。江接鄱阳路，风吹游子衣。不应蘧伯玉，独悟昔年非。
思乡,哀伤#想家,周澹斋琴边秋兴,遥岑隔云烟，空谷蔽榛莽。何年发幽贞，异境豁弘敞。林寒碧筱生，石古苍苔上。晨登抚瑶琴，暮归倚藜杖。一鼓忘世纷，再弹绝尘鞅。猿鹤留哀音，风泉荅遗响。谁持方壶图，为我澹斋赏。知尔谐素心，令人动遐想。彷佛连郊墟，萧条异畴曩。虽云杂喧嚣，毋乃异天壤。乔木阴扶疏，故园色凄怆。安得从尔游，亦以长吾长。
思乡,失意#想家,寿光除夕,行尽山程与水程，故乡风景已全更。一年又向今宵尽，万感都从此夕生。怅望白云迟雁字，烧残红烛听鸡声。游秦季子裘空敝，倍觉文通赋有情。
悼亡,失意#想家,哭梁思伯中翰四首 其三,憔悴孤城此哭君，关河万里见浮云。空斋寂寞青绫被，遗藻凄凉白练裙。醉客尚馀山简梦，招魂谁续景差文。松风忽傍遥天起，犹拟精灵下夕曛。
怀古,哀伤#流泪,潞城怀古（春秋潞子婴儿之国也）,朝出上党城，昼扺婴儿国。民俗固质野，原田亦硗瘠。西望荆卿坟，苍然閟榛棘。卫公有遗祠，绘事俨冠舄。我怀冯野王，自少谨修饰。虽云世所贤，众枉纷忌直。初焉斥藩邦，继乃困徽纆。积善云有庆，伊人死谗慝。天道良悠悠，古今同太息。我欲访松楸，剪薙加培植。空原渺无睹，怅望泪沾臆。
思乡,恐惧#想家#思念,万安县,青山曲折水天平，不是南征是北征。举世更无巡远死，当年谁道甫申生。遥知岭外相思处，不见滩头皇恐声。传语故园猿鹤好，梦回江路月风清。
思乡,哀伤#愁绪#想家,寄顾世叔,弹铗无鱼归未期，他乡风雨倍凄其。那堪枕上鸡声起，绝似楼头话别时。
思乡,愁绪#想家,题阳山苍桧图,瞻彼阳山冈，蔚有苍桧树。密叶含清晖，繁枝泫零露。秋兰隔芳洲，春草迷长路。游子兮归来，山空岁云暮。
战争,流泪#怨恨#失意,其十六,孝武驱三方，快若风扫翳。及乎遇匈奴，往往不得志。长平既雄武，冠军复剽锐。横穿单于幕，直夺金人祭。拓地城五原，雪雠光九世。是时李飞将，子长所深寄。天幸与数奇，词组成轩轾。竟令挞伐威，寥寥无可记。
思乡,哀伤#愁绪#失意#想家,过武强渡,千里跨羸马，一舟浮大河。他乡故旧少，长路往来多。心欲求田耳，身如作吏何。荒凉三径晚，归计日蹉跎。
怀人,流泪#失意#想家#思念,寄菊圃都护,相识成何事，相思总是愁。文章空潦倒，岁月自淹留。剑洗清潭晓，琴抽野菊秋。皇舆开九域，白发好封侯。
怀人,怨恨#失意#思念,武清道中寄西斋二首 其一,惆怅别离尽，素心安所期。海潮初到处，江雁远来时。路入深春早，舟行夕照迟。烟波望无际，渺渺寄相思。
思乡,愁绪#想家,阅江楼,飞屩凌霄到上头，端江形胜振衣收。山横峒石连穷发，水入牂牁总合流。历历帆樯通指顾，峨峨城郭锁襟喉。凭高莫纵思乡目，衰柳寒蝉又一秋。
闺怨,哀伤#怨恨,闺怨,戚戚彼何人，明眸利于月。啼妆晓不乾，素面凝香雪。良人去淄右，镜破金簪折。空藏兰蕙心，不忍琴中说。
怀人,孤独#想家,舟次寄人,江上枫行老却秋，思君冷露落孤舟。文章有鬼才人病，书剑无灵客子愁。多种菊花称上药，好裁香草作轻裘。世情不敢他相问，佳句成时示白鸥。
山水,惊讶#想家,登雨花台（在洞庭翠微峰侧）,萧萧白雁晓霜寒，曲折丹枫路几盘。一片青山浮震泽，十年明月忆长干。水禽带日飞花屿，野犬惊人吠药栏。欲放画船归未可，西风留我宿层峦。
思乡,愁绪#想家,曲江三章章五句① 其一,曲江萧条秋气高，菱荷枯折随风涛。游子空嗟垂二毛，白石素沙亦相荡，哀鸿独叫求其曹。
思乡,哀伤#愁绪#恐惧#惊讶#想家,三月晦日,忍见红惊堕，那堪泪暗垂。客怀春尽日，归梦夜深时。故国莺声老，他乡鬓影衰。破除无别物，终藉酒盈卮。
思乡,哀伤#愁绪#想家,客中九日,九月九日风雨寒，病躯顿觉征衣单。两鬓应教好花笑，十年都在他乡看。落英苦口餐不饱，来雁退飞书寄难。曰归曰归又中止，一声长啸天地宽。
思乡,哀伤#愁绪#想家,京口中秋,归棹前年酒满缸，牵衣稚子慰离肠。却怜月色连秋色，依旧他乡忆故乡。
思乡,想家#思念,其二,裁度三朝贺玉墀，故园东望一相思。遥知画矢祈年日，正是银幡祝岁时。
思乡,喜悦#想家,其十,自我归故乡，三迁事田牧。去腊始定居，择地汴溪曲。红瓦映白茅，数椽倚修竹。喜无车马喧，兼复富鱼簌。相对颇欣然，考槃咏薖轴。岂知乍经冬，汝遽别此屋。空阶想履綦，纱窗阅奁盝。彼美已云遥，空庭为谁绿？
闺怨,哀伤#恐惧#惊讶,宫词 其十六,风景昭台分外清，眼前宠辱未须惊。阿娇倾国今安在，金屋无人空月明。
思乡,哀伤#愁绪#想家,古意二首 其一,凉秋八九月，游子当远行。写心未及竟，辕马顾我鸣。我车驾君马，我马驾君车。徘徊四野中，执手且斯须。何用问遗君，约指于阗玉。上有龙子蟠，下有鸳鸯宿。缭以五色丝，青红与碧绿。愿君一分手，思我赠君时。潜渊与皎日，信誓终不移。
思乡,愁绪#想家,梦归,虚庭霜夜寒，落叶风自扫。恍如南窗月，坐失西山道。长安佳丽地，游子自枯槁。人生家居乐，学稼苦不早。衡门眼中见，归意满秋草。夜长梦已尽，愁绝令人老。
山水,喜悦#失意,登岸山观用前韵,病足蹒跚好罢休，又登绝顶故迟留。霜明枫叶红如染，露挹岚光翠欲流。远目无穷休更望，赏心未足卜重游。超然胜绝非人世，疑是身居麟凤洲。
田园,恐惧#惊讶#思念,后秋兴八首辛丑岁逼除作。时自红豆江村徙居半野堂绛云馀烬处 其一,当风一叶战层林，抚己孤怀抱郁森。屋老空亭笼壁响，窗疏鄛纸划灯阴。鸡豚麦饭荒江泪，粔籹椒盘故旧心。噩梦惊回成独语，谁于寒夜捣孤砧？
怀人,孤独#失意#思念,答世叔通侯见讯并怀说仲词盟,尺素双传瀫水鳞，江天翘首一伤神。绯袍紫绶云霄客，羽扇纶巾社稷臣。藻翰千秋鸣鸑鷟，勋庸三世勒麒麟。相思幕下偏惆怅，不见黄生又几旬。
思乡,流泪#失意#想家,其二,两袖龙钟双泪垂，故园几度入愁眉。相过莫说未归事，一段伤情只自知。
思乡,哀伤#愁绪#想家,其四 唐希贤,枉策招寻密，高谈谑浪俱。他乡怀楚奏，何日揽桓须。白月垂文练，青天落酒壶。看君话心事，馀子尽崎岖。
送别,恐惧#惊讶#想家,送郭仆射节制剑南,铁马擐红缨，幡旗出禁城。明王亲授钺，丞相欲专征。玉馔天厨送，金杯御酒倾。剑门乘崄过，阁道踏空行。山鸟惊吹笛，江猿看洗兵。晓云随去阵，夜月逐行营。南仲今时往，西戎计日平。将心感知己，万里寄悬旌。
思乡,愁绪#想家,过伍公矩宅,湖头秋水映楼台，湖上荷花几度开。西塞风烟游子返，北山猿鹤故人来。閒谈旧事心先醉，坐惜流光晚又催。清兴满怀消未得，欲呼渔父共馀杯。
怀人,怨恨#想家,淮北寄故园兄楚邦弟,晚从吏役自堪嗤，况是人情重别离。冰雪寒深南尽地，江山风似旧游时。花知吴苑春回早，雁忆衡阳信到迟。为说朝中方贵少，白头郎署不相宜。
思乡,愁绪#想家,其二 古北口道中呈同事二首,笑语相从正四人，不须嗟叹久离群。及春煮菜过边郡，赐火煎茶约细君。日暖山蹊冬未雪，寒生胡月夜无云。明朝对饮思乡岭，夷汉封疆自此分。
思乡,愁绪#想家,从军行,羽书昨夜发诸营，匹马交河踏雪行。收得思乡未乾泪，入云孤角又三声。
思乡,愁绪#想家,陵祀次景伯时编修韵,满路东风桃杏花，春光浑在野人家。湘江游子缘渠恼，忆得林间与水涯。
思乡,流泪#想家,其二,弹铗竟何意，挂帆秋满船。艰难为客倦，惨淡逐人怜。世路浮云外，乡心落日前。西风吹易水，因尔一潸然。
怀人,愁绪#流泪#怨恨#失意#想家#思念,寄伯华,忆昨秋风别晋安，几回离恨月中看。丰城龙剑何时合，碧海鲛绡此夜寒。逐客萧条兰作佩，故人潦倒鹖为冠。天涯多少相思梦，尺素无由托羽翰。
思乡,愁绪#怨恨,其二,问君衣带近如何，我道思乡减去多。况是王孙芳草外，休添离恨画双螺。
战争,哀伤#想家,辽阳即事,平沙日日望霓旌，谁道终军浪请缨。已见六龙驱虏骑，肯容孤犬吠尧声。鹤归城上猿啼急，鸭绿江边雁影横。万里波臣伤白发，最怜枯骨葬长城。
思乡,哀伤#失意#想家,秋夜,忽忽故园梦，悠悠滁上城。一夜耳不息，水边疏柳声。开门月如画，十里秋盈盈。中心乱无执，散上冈头行。吴山望不际，眼角柔云生。男儿志遗世，物故难为情。
悼亡,哀伤#流泪,哭侍妾梁氏文姞 其十,白杨风叶下，三度送红颜。涕泪惭如水，恩情悔似山。空多闺阁累，未有啸歌閒。哀痛平生足，吞声返竹关。
怀人,哀伤#愁绪#恐惧#惊讶,予病瘴乐天寄通中散碧腴垂云膏仍题四韵以慰远怀开坼之间因有酬答,紫河变鍊红霞散，翠液煎研碧玉英。金籍真人天上合，盐车病骥轭前惊。愁肠欲转蛟龙吼，醉眼初开日月明。唯有思君治不得，膏销雪尽意还生。
思乡,想家#思念,甲戌除夕 其一,南郡迎春律，东风罢雪花。毳衣辞冷节，蓬鬓受年华。性僻为邦简，身危去国赊。祗应与田父，归种故园瓜。
思乡,流泪#失意#想家,杨青驿,漂泊风尘怅远游，杨青亭下暂维舟。故乡门巷经梅雨，客路山川到麦秋。潦倒诗篇时自适，飘零杯酒暮堪愁。几宵尚忆长安道，北斗遥瞻接凤楼。
怀人,孤独#想家,寄咏东屯,闻说东屯胜，诗仙有旧游。茅斋深翠竹，石径俯寒流。几杖千山月，锄犁百顷秋。归途客酹酒，句法傥堪求。
思乡,愁绪#惊讶#想家,次韵荅沈元昭县尹淇沟书怀,淮南游子忆江乡，五月芙蓉集露裳。失意未应书咄咄，生涯祗合问苍苍。本随黄鹄游云海，岂逐秋鸿恋稻梁。此日襟期同沈约，临流濯足楚天长。
思乡,愁绪#想家,山石,山石犹有理，山木犹有枝。人生非木石，别久宁无思。愁来步前庭，仰视行云驰。行云随长风，飘飘去何之？行云有时定，游子无还期。高梁始归燕，鶗鴂已先悲。有生岂不苦，逝者长若斯。已矣复何事，商山行采芝。
思乡,喜悦#想家,其五,清晨绝长江，日夕次海滨。北风吹旆旌，军动速若神。令严戎马闲，九陌无惊尘。伐鼓震溟峤，扬帆役鲛人。鲸鳞京观筑，鳄醢华筵春。喈喈布谷鸣，祁祁农鸤春。去子还故乡，悲喜集里邻。荷锸启瓦砾，再荷天地仁。抚绥属有望，世世为尧民。
闺怨,怨恨#想家,闺怨一百二十首 其七十五,过眼年光总是愁，嫌春春去泪还流。荷香柳景凄凉夏，月色虫声冷淡秋。
思乡,愁绪#想家,其四,旧业在寒溪，门前五株柳。游子到家时，日上樊山口。
思乡,哀伤#愁绪#怨恨#想家,其十,昭昭秋素景，明月涵金华。清酒照朱颜，中堂发高歌。游子在外单，结交常苦多。别离动白头，人生复几何。悲风摇枯林，严霜携女萝。新知虽云乐，不如早还家。
思乡,哀伤#愁绪#想家,他乡,身寄他乡远，心惊土俗殊。闾阎讳冠带，子弟笑诗书。韩国纵横后，商顽习尚馀。几时东去棹，笑脍楚乡鱼。
思乡,愁绪#想家,其二,趋侍庭闱万里行，愁风愁水一程程。未深阅历常怜弟，怕以饥寒更累兄。风色满江游子泪，夕阳半舫故人情。天涯有目催归棹，红药花中酒共倾。
思乡,哀伤#恐惧#想家,其三,往时并马出京华，共指沧洲结钓槎。回首旧盟寒鹿豕，惊心新岁在龙蛇。阮生从此虚双屐，庄子凭谁说五车。欲上望乡台送目，不禁魂断后归鸦。
思乡,哀伤#愁绪#想家,襄阳戊辰除夕遣怀,春光残腊领年光，赏雪趺跏坐北堂。醴酒挥杯还自设，好山驱马逐谁忙。閒从乐地安心地，老把他乡作故乡。旋买河田供百指，东坡阳羡我襄阳。
思乡,愁绪#想家,新岁,风入鞭梢紧，春从草色深。山坡卧新犊，园木转幽禽。勋业少年梦，关河游子心。尔来都扫尽，浊酒带醅斟。
思乡,喜悦#想家,其三 蔷薇屏,小植丛丛密，名称类省薇。凭渠聊作障，莫用乱钩衣。仄径条应缚，暖风花自飞。故园遥忆汝，三载赏心违。
思乡,愁绪#想家,其二,乍骋思乡目，聊舒逆旅魂。牛羊遥隔岸，鸡犬自成村。陇麦侵齐甸，山花照鲁门。岱峰云咫尺，如迓丈人尊。
思乡,哀伤#愁绪#想家,国学释褐答友人,十载尘途甘短褐，一朝帝里亦长裾。萍蓬乍喜他乡合，棫朴均沾圣泽馀。恋阙敢随温饱后，环桥犹似听观初。中朝此日须贤哲，早为皇家事远图。
思乡,恐惧#想家,今我,今我忽不乐，东风吹罗裳。之子隔朝夕，焉能返故乡。屏营念良夜，忧思断中肠。凉露迫林薄，明月回虚廊。寒螀壁中鸣，归雁天际翔。岁晚感萧瑟，回身入空房。欲采芙蓉枝，道路阻且长。
思乡,愁绪#想家,其二,几载思乡却暂归，白头相对更依依。江边正拟扶筇别，万里清秋见鹗飞。
思乡,愁绪#想家,望云轩为白先生赋,大行高岫晚崔嵬，千里平郊霁景开。每为望云生远思，那堪爱日起深哀。老亲徙倚肠应断，游子登临首重回。岁久慈帏疏定省，小轩终日独徘徊。
怀人,喜悦#孤独,寄斋中诸公,满院飞花积雨晴，春深卧病更伤情。旧游白社思陶令，归梦青山忆马卿。水国烟花孤鸟没，官城槐叶一蝉鸣。南州胜事多乘兴，羸马吟鞭倦独行。
怀古,哀伤#孤独#怨恨#失意,怀古,使节翩翩晚渡河，挥毫吊古漫蹉跎。千年霸气凌山岳，一剑孤魂逐逝波。亚父彭城埋怨骨，虞姬垓下咽悲歌。凭君莫话兴亡事，花落花开可奈何。
思乡,失意#想家,其二,明朝佳节又端阳，愁里清宵细细长。金尽谁怜苏季子，花开空忆杜秋娘。灯陪人影光偏皎，诗入乡心韵带商。衾枕夜凉眠不稳，一钩新月隐来墙。
思乡,愁绪#想家,其九 春草,带雨和烟色更深，天涯游子思难禁。弟兄况隔一千里，梦绕池塘夜夜心。
思乡,流泪#想家,其二,升斗贪微禄，关河隔故乡。咏归怀靖节，知足愧张良。不问黄金尽，犹怜白发长。江湖风浪急，相喣胜相忘。
思乡,孤独#失意,寄钱叔宝,吴洲春草绿，时复忆王孙。虾菜应随俗，蓬蒿独闭门。醉乡心自远，隐士道何尊。白雪丘中赏，丹砂尘外言。幽兰空采撷，丛桂日攀翻。倘有临池兴，清裁寄漆园。
思乡,哀伤#愁绪#想家,葛岳乔自晋入都客中见访因赠以诗,离忧七载忽相见，忽问萍踪意苦辛。上党地为天下脊，王郎歌属眼中人。不堪歧路怜词客，且喜他乡奉老亲。幸际圣明须努力，天涯惭愧一儒巾。
思乡,流泪#想家#思念,五日忆江南,燕台逢午节，转忆故园欢。艾酒邀邻舍，兰舟竞急湍。绮罗蘸水影，歌管入云端。漫说兵堪辟，烽烟道路难。
怀人,失意#想家,投寄旧知,却将憔悴入都门，自喜青霄足故人。万里有家留百越，十年无路到三秦。摧残不是当时貌，流落空馀旧日贫。多谢青云好知己，莫教归去重沾巾。
思乡#山水,想家,游山同翰君作,落日陀台畔，晴空一雁飞。平芜迷望远，野鸟向人低。金井凄寒缏，秋砧捣客衣。故园松菊好，三径愿同归。
思乡,哀伤#愁绪#想家,除夜,暮景流年速，寒灯照夜长。艰危仍薄宦，时序更他乡。雪暗吴宫下，春归越峤傍。明朝对佳节，无处觅椒觞。
思乡,愁绪#想家,次韵余伯皋 其一,萧然一叶下庭空，便觉风凉入袖中。糊口可能盂饭白，放身那羡带鞓红。江湖水满悲游子，城阙秋生醉秃翁。且剥鸿头对杯酌，翻云覆雨久来同。
战争#思乡,愁绪#想家,其三,月冷榆关过雁行，将军寒笛老思乡。贰师骨恨千夫壮，李广魂飞一剑长。戍角就沙催落日，阴云分碛护飞霜。谁知汉武轻中国，闲夺天山草木荒。
思乡,愁绪#想家,陈侍御道襄宅离夜遇雪得心字,去住还同醉，燕歌泪不禁。怀乡游子赋，恋阙近臣心。雪暗惊啼雁，天遥急乱砧。凭君持使节，传语到家林。
思乡,愁绪#想家,其二,淮阴母家田未买，汾曲先庐屋已斜。人生墓宅颇关念，如何游子不思家。
思乡,哀伤#孤独#想家,舟中终日食韭偶作,长安早韭鹅黄色，雪花飞时坼土出。菜市街头初上市，每有豪门厚酬直。河千半月春风吹，韭叶尺许何离离。贵人吐弃不下咽，老夫甘之如蜜饴。午馀新黍炊香饭，配以韭羹宁待劝。莼丝箭茁未足方，欣然举箸空盘案，偶谢微官还故乡。但得一饱百事足，茹蔬啖粝不须择，底用流涎思万羊。
思乡,哀伤#愁绪#想家,初冬梦燕子矶,霜来风遂惨，西谷冻残晖。汉水鱼将聚，洞庭柑渐肥。他乡愁易结，寒夜梦先归。稍待江平稳，舟寻燕子矶。
思乡,愁绪#想家,初归,蒙茸万里解征骖，叙隔陈愁丙夜谈。细数亲朋将减半，笑怜儿女幸存三。梅花腊尽香先发，杨柳春来叶渐毵。游子乍归寻乐事，不须憔悴似江潭。
怀人,哀伤#愁绪,游都峤寄曹中秘（时予适作书，与洪吏部为别）,京华醉别策疲驴，湖海频年忆脍鱼。羁旅每称王命论，故人新有绝交书。三江露冷侵愁鬓，八月残荷笑曳裾。为报陆沉金马客，临邛秋早病相如。
怀古,哀伤#孤独#失意#想家,吴城览古,白云犹绕旧王居，独对西风恨有馀。百战山河归草莽，千年陵寝总丘墟。月明茂苑游麋鹿，花暗荒城吊阖庐。况是异乡多病客，岂堪唫眺暂踌躇。
思乡,愁绪#失意#想家,夜泊嘉兴北门,解官千里至，新月一钩悬。秉烛青樽畔，停舟绿水前。春来游子倦，老去故人怜。客路烟花满，狂心逐少年。
田园,孤独#想家,春日田园杂兴,家山万象春归好，诗笔拈来感物情。泉脉动时毋待灌，土膏起处正宜耕。无穷怀抱风和畅，不尽形容雨发生。试问封侯万里客，何如守拙晋渊明？
怀人,哀伤#孤独,舟行用前韵怀祝子权,杨枝巧作腰支弱，不分小桃红入萼。风光向人但妩媚，客子那知行路恶。短篷荡漾晴波里，取次茶深酒薄薄。所思故人殊未来，悲风为我生绝壑。尘沙隔年不相见，结邻空记他时约。相看一字不寄将，剩有新知岂云乐。眼前俗士败意耳，忆君岁岁空牢落。炯炯眉目端可思，月照西廊暮云廓。
怀人,想家#思念,暮春寄曾伯刚,红烛深窗独梦君，十年多难愧离群。愁看青浦无来雁，吟对沧波见夕曛。枫树几回秋外落，竹枝谁忍夜中闻。相思况是残春雨，目尽遥天漠漠云。
田园,孤独#想家,老人村,憔悴应怜范叔寒，南北东西万里谪。朱颜荏苒变黎黑，走遍天涯常是客。
怀古,哀伤#孤独#流泪#恐惧#惊讶,广陵怀古,何须故老话兴亡，兵后繁华事渺茫。邗水曲流通汝汉，芜城衰草恨齐梁。客寻芳榭惊歌断，马过朱栏识酒香。不尽泪痕伤往迹，野桃红雨湿雷塘。
思乡,失意#想家,岁晏旅中寄故园诸子十二首 其一 邝子乾,鹤氅高斋日，貂裘久客间。饥寒驱我出，鱼菽羡君閒。落羽栖燕渚，归心度汉关。故乡兵甲后，那得帛书还。
悼亡,流泪#恐惧,哭沈叔晦墓,宿草遂如许，吾谁作九原。堂堂那有此，凛凛尚能存。日落松风迥，天清霜气暄。百年知己泪，洒泪欲何言。
思乡,愁绪#想家,题苍梧馆示二三朋僚,炎地无节候，雨馀风暂凉。就明安竹几，避湿置绳床。暗蝠惊荒墅，孤萤入废房。同来人语少，应只是思乡。
思乡,哀伤#想家,巳亥上元夜有感,夜堂春酒十年前，白发朱颜笑语传。孤露馀哀双袖湿，凄凉无寐一灯悬。长街未尽人犹走，急雪初晴月正圆。身在故乡悲感集，他时今夕况幽燕。
山水,孤独#失意,登三顾山次王子启,闻子避地日，南登三顾峰。长吟白云里，笑拂青芙蓉。芙蓉何亭亭，秀色相倚叠。仙人坐中顶，气与元始接。俯视白下城，累然若蓬丘。淦水不可涉，西山焉得游。谁能拥长彗，蜂蚁罄一扫。莫遣秋风尘，惊飞污瑶草。瑶草萋以绿，繁华谁敢争。永怀东海客，身隐扬令名。拂衣本馀事，终亦恋冀阙。献纳倘未酬，从君卧萝月。
思乡,愁绪#想家,其三,相逢游子叹无衣，回首攀条往迹非。故国纤腰随日减，长途冷眼看人稀。九边羌笛愁天远，十月乡心傍雁飞。休向都门问青琐，一般萧瑟与时违。
思乡,哀伤#愁绪#想家,关中遇华黼堂北上,他乡忽相遇，正值早春天。歧路别千里，交情话十年。长安花满地，蜀国树含烟。去去行踪远，离怀一黯然。
闺怨,惊讶#怨恨,闺怨,惜春惊白日，不到回心院。合照妾情人，也逐花阴转。
思乡,愁绪#流泪#想家,其二,西风一夜动关山，秋意萧森入梦间。雁阵不冲愁思断，砧声偏与客情关。故园黄菊催归兴，老圃丹枫映醉颜。脩竹苦遭窗外雨，朝来也作泪痕斑。
怀人,失意#思念,怀新淦翟大尹,别后相思切，凭高意惘然。投荒惭我拙，作令羡君贤。空有屋梁想，怜无剡曲船。会期如可约，来岁过金川。
思乡,愁绪#想家,泊钜野,冻云寒月递昏明，游子踌躇怯远征。身在畏途亲在梦，魂消飞霰打篷声。
思乡,流泪#想家,酬王昭仪,愁到浓时酒自斟，挑灯看剑泪痕深。黄金台迥少知己，碧玉调高空好音。万叶秋风孤馆梦，西窗夜雨故乡心。庭前昨夜梧桐语，劲气萧萧入短襟。
思乡,愁绪#想家,九日陶然亭独坐,西山青到谷为陵，谁向荒亭问废兴。半老年光秋似嫁，独来风味野于僧。乡心满地滋鲈脍，兵气缠霄引雁绳。欲折黄花还自笑，白头傲骨两崚嶒。
闺怨,怨恨#想家,闺怨,良人情亦好，归计约年年。岂是郎无信？偏生妾薄缘！寒衣深慰贴，明镜惜婵娟。偶作刀环梦，还疑未必然。
思乡,哀伤#愁绪#想家,其二,北窗睡起复西窗，心事悠悠付枕囊。日静无人惊燕雀，野青随意卧牛羊。愁中故自伤游子，别后还应忆漫郎。万里梅边寻斗米，夫君身世亦遑遑。
怀人,想家#思念,寄刘世经,一别隔千里，天涯日日心。草深兰畹路，云满薜萝阴。往事翻成梦，孤怀只自吟。相思不相见，情到忽沽襟。
思乡,恐惧#惊讶#想家,宿寿安山阴馆闻泉,一支清急万山来，穿竹喧飞破石苔。梦在故乡临欲到，声闻孤枕却惊回。多愁鬓发余甘老，有限年光尔莫催。绿忆旧游相似处，月明山响子陵台。
战争#思乡,想家,答宋鸿胪仁甫寄书,登高曾约帝京楼，九日黄花各自秋。明月相关今夜梦，白云同寄故园愁。征夫塞上功何晚，代马霜前嘶未休。官舍寂寥应抚剑，更将尺素问淹留。
思乡,哀伤#愁绪#想家,秋晚泊舟洪塘,维舟日将入，微风动晚凉。坐久江月白，斜辉照我床。解衣眠伴月，鸣雁天一方。是时秋已半，沙边苇渐黄。夜深寒气至，零露当为霜。感时悲物换，而我在他乡。三年居此土，毛发日欲苍。乘潮递来往，谁念客衣裳。逢迎本自拙，于世亦何妨。狂飙起天末，愿言保孤芳。
思乡,愁绪#想家,其二,游子归心切，慈亲望眼空。白云千里意，瘦策倚秋风。
思乡,流泪#想家,九日同仙居兄饮江陵草堂因忆故园诸弟,客泪十年落，乡心九日县。登高巴水外，望远楚云边。各醉黄花酒，同悲鸿雁天。浮骸能几日，而汝且相怜。
怀人,哀伤#思念,九月一日晨起风物凄然不胜怀远之思作五首寄和父憨申并烦转致湖池二州也 其一,作别已半百，得书无二三。飘零各天外，摇落共江南。此去仍加远，相思转不堪。怀哉对床约，老矣折腰惭。
怀人,恐惧#惊讶,和朱世同见寄,门外青山玉作堆，山前一水更萦回。归来虽喜风烟好，老去还惊岁月催。不见故人增寂寞，尚怀往日共徘徊。何时轩盖重相过，伴我花前醉百杯。
思乡,愁绪#想家,新馆,偏箱岭恶莫摧轮，游子思亲泪满巾。万里有尘遮白日，一行无树识新春。幽禽才啭已催客，狂石欲奔如避人。虏酒相邀绝峰饮，却因高处望天津。
山水,哀伤#孤独#恐惧#惊讶,登泰山,何地能销郁郁情，且登岱岳望蓬瀛。无人到处方孤立，有路通时更上行。四面愁阴千里合，一声恸哭万山惊。儒生未可讥封禅，终是能逢世太平。
思乡,哀伤#愁绪#想家,乘车行,南人乘船类车两，直骤天堑孤情壮。北人车两类乘船，长路崎岖出万状。有时横风大浪作，舟出浪尖坐天上。卒焉一蹶不可持，倒落深潭三百丈。吁嗟游子勿沮丧，愿息长风平大浪。康庄安吉日华高，如照江南朱雀舫。
思乡,愁绪#孤独#失意#想家,除夜客中二首 其一,忽忽岁欲暮，飘飘叹此生。孤舟游子恨，两地老妻情。数蹇频思卜，涂穷懒问程。遥知小儿女，犹自说升平。
思乡,愁绪#想家,题朱梓皋湘江红叶图,家山遥隔大江流，岸荻汀枫慰客愁。游子还乡争一问，扁舟满载洞庭秋。
思乡,愁绪#孤独#想家,牢落,牢落岁时晚，天寒游子悲。相几如赵壹，舌不救张仪。梦短鸡声急，心飞雁足迟。乱愁已堪织，零雨更如丝。
思乡,愁绪#想家,南征,南征五月动旌旄，瘴霭蛮烟望目劳。此日壶浆迎虎旅，几年江海泣弓刀。戍楼雕落风云壮，野日猩啼战垒高。更喜皇天能悔祸，不妨游子卧江皋。
思乡,孤独#流泪#想家,谒方正学先生祠,花雨台前石子冈，孤坟松柏自苍苍。从来洒泪成新土，何必游魂返故乡。山色一林俱积翠，江流千古半斜阳。欲知直道人心在，祠庙于今信有光。
思乡,愁绪#失意#想家,其二,肩舆一霎度层冈，思欲振衣心未遑。望阙直穷千里目，思乡欲断九回肠。谩怜我辈身多病，独喜吾民岁屡穰。此去綦江应不远，淩晨呼仆束轻装。
思乡,愁绪#想家,发淮安（九月二日）,九月初二日，车马发淮安。行行重行行，天地何不宽。烟火无一家，荒草青漫漫。恍如泛沧海，身坐玻瓈盘。时时逢北人，什伍扶征鞍。云我戍江南，当军身属官。北人适吴楚，所忧地少寒。江南有游子，风雪上燕山。
思乡,愁绪#想家,方植之自江西寄诗依韵,平生蔗境未回甘，九万何由得向南。三十功名空入梦，百年事业等虚谈。青云有路君方壮，白发盈头我字惭。庾信年来更飘泊，思乡望远总难堪。
思乡,哀伤#愁绪#想家,题求志堂,志在焉用求，求之无定方。不求求便得，何处是他乡。
思乡,哀伤#愁绪#想家,蓬州野望（《秘府论》引元兢《诗格》）,飘飖宕渠域，旷望蜀门隈。水共三巴远，山随八阵开。桥形疑汉接，石势似烟回。欲下他乡泪，猿声几处催。
怀人,哀伤#思念,咏怀 其十七,少年学神仙，披发罗浮戏。麻姑爱玉颜，为作芙蓉髻。簪以明月珠，拂以红罗帨。吹笛东南峰，紫鸾来嘒嘒。欢娱曾几时，人世苦流离。君为空中云，我为机上丝。将丝系浮云，缠绵安可期。悠悠望蓬山，终古长相思。
思乡,失意#想家,閒居,寂寞栖穷巷，萧条独掩门。机忘亲散帙，交息绝华轩。隐几非遵孟，閒居已胜潘。幽兰充士佩，好鸟与人言。有饭时餐菊，无忧不为萱。陆沉同蠖屈，泥辱异龙蟠。倦禽知反宿，落叶岂归根。懒拙从吾好，惟思守故园。
怀人,愁绪#想家,闻黄鹤楼成，赋寄楚中一二知己,平生未鼓湘江柁，万里投诗黄鹤楼。壮观百年今在眼，异时独上迥含愁。碧窗下涌樊山月，红叶斜连鄂渚秋。为报故人多酿酒，飞帆真作汉南游。
思乡#怀人,愁绪#想家,次韵左辖相公奉寄行台中丞徐公,尽日沉迷簿领书，何时重得赋閒居。已无梦想悬金印，岂有文章到石渠。白发故人霜柏在，黄尘游子断蓬如。旧游忆在吴兴日，自采溪毛脍白鱼。
思乡,哀伤#愁绪#想家,赋得他乡逢七夕即次孟襄阳韵,他乡逢七夕，渺渺独生愁。月照江潭棹，烟消水国楼。青山当赤岸，白袷快清秋。天上佳期在，还应妒女牛。
战争,恐惧#惊讶,昭阳对雪口号示李生,云横海峤接天黄，坐看飞花积素光。地变方壶珠作树，身疑玄圃玉为堂。那誇绝调惊三楚，为卜丰年入万箱。绮阁郎君休讶冷，铁衣都护在沙场。
思乡,哀伤#想家,遣愁,养拙蓬为户，茫茫何所开。江通神女馆，地隔望乡台。渐惜容颜老，无由弟妹来。兵戈与人事，回首一悲哀。
思乡,想家#思念,晚至沁州书怀,昔岁蒲关度，淹留直至今。病来改蓬鬓，春到益乡心。万壑迷寒雨，孤城隔远林。须臾悲角起，怅望一沾襟。
思乡,愁绪#想家,江上早发,苍苍汀雾起，何处望高城。游子晓初发，居人寒未耕。犬鸣林月落，鱼跃浦风生。已有先行者，烟中闻棹声。
思乡,愁绪#想家,其二,游子从来念故乡，我归仍得值丰穰。粗缯裁制襜褕暖，肥羜烹调馎饦香。对客不妨依几杖，呼儿时与话耕桑。却惭未解真齐物，犹拣山村静处藏。
思乡,愁绪#想家,拾康乐之意再作,异时游子不须还，舍瑟含情醉醒间。今日烦君台上望，急挥苦泪湿千山。
思乡,愁绪#想家,其七,群乌朝出林，薄暮复来归。游子在远方，徬徨竟何依。岂无家室念，况怀返哺私。俛首不敢视，泪下沾裳衣。人生驹过隙，扰扰将何为。
思乡,哀伤#愁绪#想家,均州公署独酌,凉月将圆夜，秋风欲发时。一尊为客久，双鬓使人疑。篱菊他乡老，村梅故国思。?堪正萧瑟，乌鹊绕南枝。
思乡,哀伤#愁绪#想家#思念,答仲木,适性即为乐，处安宁怨贫。客来遗我书，乃在泾水滨。再拜读此书，道意何慇勤。昔为鸾与凤，今为参与辰。相思千万端，缕缕难具陈。浮云蔽白日，游子殊苦辛。道远行不易，戚恻伤我心。
思乡,愁绪#流泪#恐惧#惊讶#想家,遂邑阻雨书怀甲寅二首 其一,一春多事羁遂阳，处处水潦如望洋。青山雨歇鸟啼急，白日门关蚕绩忙。倚门无复念游子，思亲空自摧衷肠。慈乌中夜惊独宿，为尔涕泣沾衣裳。
思乡#田园,想家,其七 乌夜村,玉貌曾沾帝子恩，故乡环佩葬归魂。千年废寝无寻处，夜月啼乌尚有村。
思乡,愁绪#想家,赠韩退之,九疑峰畔二江前，恋阙思乡日抵年。白简趋朝曾并命，苍梧左宦一聊翩。鲛人远泛渔舟水，鵩鸟闲飞露里天。涣汗几时流率土，扁舟西下共归田。
思乡,哀伤#愁绪#失意#想家,寄友人,流落他乡铩羽翰，半年宁复记悲欢。夜传楼鼓思城角，朝见江船念客鞍。不恨形骸老闾里，遂令唇舌满长安。寄声好在文章友，目送春云自倚栏。
山水,恐惧#惊讶,游山分得渊明杜甫次韵 其一,吾思陶靖节，宠辱未尝惊。有酒遂斟酌，无心校死生。归来三径在，老去一身轻。回首风尘际，秋光似宦情。
思乡,失意#想家,春日思家,经旬不出畏春泥，狼籍风光上苑西。江柳初摇客未发，山花欲落鸟频啼。故乡头绪愁中草，野寺栖迟石上梯。暮色苍然人倚阁，秣陵东去白云低。
思乡,哀伤#愁绪#想家#思念,重昭王仲扶有赠,龙眠柳色黯河梁，烟瘴黔中点鬓霜。九载各怜犹故我，一尊相对且他乡。夭桃艳艳春风静，古柏森森白昼长。执手早愁分手易，窗前飞絮又茫茫。
田园,想家#思念,村中夜归,风报轻寒入暮天，滞行多被酒留连。花村无月路全黑，竹屋有灯人未眠。云气苍茫沉远树，春心浩荡怯啼鹃。忽晴又雨都无准，泥污吟衫亦懒湔。
思乡,失意#想家,在告书怀柬可大,金门何事转愁予，日见红尘上锦裾。祗为思归长数雁，几因多病欲焚鱼。乡心瓦上三更雨，客计床头数卷书。幸藉旬休聊闭阁，文园从此卧相如。
思乡,哀伤#愁绪#想家,其四,故人为郡处，留我似平生。失意无亲戚，他乡有弟兄。年将人荏苒，春与酒逢迎。莫漫耽良宴，来朝别有情。
战争,哀伤#孤独,珠金沙,将军为国仗安危，势弱兵孤谩出师。江左望风如破竹，沙边背水尚张旗。可怜吴楚三军溃，始信襄樊一木支。扬子秋高波渺渺，木绵春尽草离离。
思乡,哀伤#愁绪#想家,闵仆,峻阪摧轮雨雪雾，萧奴从我在他乡。乾糇冷店同朝暮，此亦贫交不可忘。
田园,失意#想家,再入广州舍于南村新居,我行蚁旋磨，君居鸠移巢。萍流大海中，浩浩还相遭。初寻门巷殊，渐入花树交。空斋识旧榻，细雨清尘寮。几间纷毫素，屋后堆芳醪。云知子当来，以此为久要。我已决归计，春风感柔条。愧君惓惓意，且复同寂寥。同声二三子，过语不俟招。愿挥鲁阳戈，回夜长为朝。
思乡,哀伤#愁绪#想家,张茅,驿树参差陇麦交，微茫一径是张茅。河流绕地浮三晋，山势连空结二崤。云外旌旗闲古戍，洞中烟火出危巢。岩花岸草空经眼，那得他乡有乐郊。
思乡,失意#想家,夜雪简王雪舟,儿时不识愁，见雪喜欲颠。长大颇不喜，所望在有年。蹉跎齿发暮，况乃忧患煎。一身去乡国，道里踰五千。北风昨夜起，积雪被南天。故乡美醽醁，不到篷窗前。颇闻王子猷，夜泛湘江船。岂无戴安道，掩关方醉眠。人事每如此，远客殊可怜。
思乡,哀伤#愁绪#想家,其二,关山回素节，水月湛清虚。暑气销兰酌，凉飔袭桂裾。露疑仙掌后，叶似洞庭初。愿得逢南雁，他乡一寓书。
思乡,哀伤#愁绪#想家,曲江值雪同家兄舍弟,急雪孤城下，同云万里长。客情犹故国，春色渐他乡。冷气开炎峤，流光艳早阳。纷纷何所拟，诸谢有歌章。
田园,喜悦#想家,村居秋兴 其一,闲居南郭外，水竹清且幽。芳草被曲径，远树浮沧洲。出门临方沼，欣然见鱼游。宾客时一至，燕谈叙绸缪。开樽共斟酌，真率无献酬。日暮各自归，新月上林丘。
咏物,喜悦#想家,杨花,飞飞衮衮复扬扬，送尽春归客路傍。雪为有才曾拟咏，风因无力却欺狂。妆楼晓起萦奁白，水郭晴时满店香。莫向天涯凝望眼，楚宫隋苑正迷茫。
思乡,愁绪#失意#想家,秋归,秋色忽如此，门前落叶深。蹉跎游子恨，慰藉老亲心。新雨蝉声足，斜阳雁影沈。不应怨迟暮，流水自鸣琴。
思乡,愁绪#想家,春风,春风吹愁端，散漫不可收。不如古溪水，秖望乡江流。新花红烁烁，旧花满山白。昔日金张门，狼藉馀废宅。回首语春风，莫向新花丛。我见朱颜人，多金亦成翁。多金不足惜，丹砂亦无益。更种明年花，春风自相识。
思乡,愁绪#想家,伏夜苦暑神游四景意可清凉 其一 夕庭梧云,亭亭为盖当庭在，如合如离阴晻暧。参差远意去无穷，一片容光花木内。含风吹人凉沁衣，叶外枝头秋欲飞。凝思此夕知谁待，亦望当年游子归。
怀古,流泪#想家,松江渡送人（一作松江怀古）,故国今何在，扁舟竟不归。云移山漠漠，江阔树依依。晚色千帆落，秋声一雁飞。此时兼送客，凭槛欲沾衣。
思乡,哀伤#愁绪#想家,挽欧阳夫人许氏二首 其一,断机贻子训，截发具宾盘。异数行开邑，他乡忽盖棺。薤歌春日晚，萱树北堂寒。萧瑟青门道，莱衣泪不乾。
思乡,流泪#想家,秋夜,虫飞纨扇早知秋，明月穿窗照画楼。洒泪两行何处落，临风寄向故园流。
思乡,想家#思念,赠太史亢水阳册封,金符玉帙下枫宸，珍重词臣作使臣。霄汉偏多桐叶露，江城早见棣华春。即从京邑过三晋，直到淮封溯八闽。喜及故园芳草细，相思犹有未归人。
思乡,流泪#想家,答汪仲嘉,客路经春侣伴稀，故乡回首泪沾衣。不知若个吹长笛，一夜梅花似雪飞。
战争,怨恨#想家,登西城门,登城望神州，风尘暗淮楚。江山带睥睨，烽火接楼橹。并吞何时休，百骨易寸土。向来禾黍地，雨露长榛莽。不见征战场，那知边人苦。马惊西风笳，鸟散落日鼓。呜呜城下水，流恨自今古。
思乡,哀伤#想家,其二,春色撩人胜去年，莺啼燕语若相怜。一川烟水清还浅，万叠云山断复连。好景会心宜乐矣，故园回首却悽然。同僚赖有清新句，似听松风漱玉泉。
思乡,哀伤#愁绪#孤独#想家,睡起,满阶竹影扫斜阳，一枕秋风桂子香。梦里不知身是客，觉来依旧在他乡。
思乡,哀伤#想家,次韵赵茂卿书事,自昔人高马服名，胸中有策似金城。玉阶方寸何由借，榆塞风尘几日清。万里有家无梦到，一樽和泪与谁倾。竹西回首扬州路，肠断故园春草生。
思乡,愁绪#想家,其三,天寒霜雪繁，游子有所之。
思乡,哀伤#愁绪#想家,其二,时陟层楼望，萧条客思多。傃风吹大陆，秋色耿长河。剑气连天远，笳声送雁过。他乡愁日暮，谁为一扬戈。
怀古,哀伤#想家,钱唐怀古二首 其一,黄旗紫盖竟悠悠，石镜尘昏王气休。江上怒涛空拍岸，海门孤嶂自横秋。琵琶晓月青娥泪，禾黍西风墨客愁。寄语湖山半闲老，当时肉食为渠羞。
思乡,哀伤#愁绪#想家,其九,江山不可识，空忆旧游时。去日一何速，来程转自迟。墟烟桑柘冷，野戍鼓鼙悲。又见他乡柳，风吹几万丝。
田园,哀伤#孤独,答道庵村居见示,寥落干戈十载馀，避人那复叹离居。幽栖易就穷愁句，续史难成未竟书。世外尚容狂阮籍，家贫谁问病相如。青山何处多泉石，半亩诛茆共结庐。
思乡,哀伤#愁绪#想家,偶感,万里关山路渺茫，年年佳节在他乡。催成两鬓如霜雪，半是晨风半夕阳。
怀人,惊讶#思念,怀嘉则宾父伯翼长文田叔仲初郑朗诸君,相思公子住岩阿，岁岁衣裳剪薜萝。水溅山花春屐冷，僧归湖雨暮钟多。犬能爱客沿溪送，猿不惊人带月过。讵用移文心自愧，云青沙白奈君何。
思乡,失意#想家,孙同府以不得迎养母夫人为绘像事之因赋白云篇赠之,白云何靡靡，瞻望在故乡。迢递越万里，云何别高堂。婉恋慈母欢，伊郁不可忘。歌彼陟岵诗，旨酒盈我觞。达道莫能致，沉思迫衷肠。托之丹彩笺，写兹明月光。日夕承高隅，髣髴流佩裳。庶言结遐思，耿耿明德旁。
怀人,孤独#想家,焦山寄天游,小隐非无意，清修迥莫群。园蔬常自摘，瓶粟与人分。倚竹春江雨，摊书暮岭云。每逢遥夜月，孤寂更思君。
思乡,哀伤#愁绪#失意#想家,和登山城望京邑,子牟怀魏阙，陈咸思帝城。他乡岂不美，吾土乐所生。况复抚凋节，凭高怀上京。山川不可见，葱郁凝神县。紫气抱关回，玉斗侵城转。负羽长杨猎，撞钟平乐宴。高冠照华蝉，英俊皆比肩。朝奏主父牍，夜召贾生贤。五侯交荐币，诸公亟为言。我生流离极，十年悲去国。叶愿洛阳飞，鱼宁武昌食。当弃关下符，一对危言策。
思乡,哀伤#想家,黄氏园亭,看山兴不极，道逢缁衣叟。指点出空门，名园在其右。荆扉双塔县，竹径不设帚。林薄郁以荣，盘回广十亩。方塘蔽赤鳞，悠然自忘笱。华阁凌紫霄，云霞结户牖。路转千松辟，水从九曲走。憩息临高台，徘徊崇阴久。落叶方盈庭，寒英大如莠。兹境信佳丽，寰中更何有。故园日夜荒，荆桧曾未剖。清赏转凄其，初服惭自负。
思乡,哀伤#愁绪#想家,霜寒,烈烈瓦沟霜，他乡草木黄。合欢床上被，一半冷鸳鸯。
田园,喜悦#孤独,记东村父老言,原上一缕云，水面数点雨。夹衣已觉冷，秋令遽如许。行行适东村，父老可共语。披衣出迎客，芋栗旋烹煮。自言家近郊，生不识官府。甚爱问孝书，请学公勿拒。我亦为欣然，开卷发端绪。讲说虽浅近，于子或有补。耕荒两黄犊，庇身一茅宇。勉读庶人章，淳风可还古。
思乡,愁绪#想家#思念,其四,蟾溪溪头潮没沙，游子十载未归家。柴门春老荔枝树，茅屋风吹卢橘花。林下举杯闻鸟雀，柳阴摇艇卖鱼虾。不知蓬鬓沧江上，谁遣清吟负岁华。
咏物,恐惧#惊讶,风,綄影悠扬五两轻，少男应律蛰虫惊。破萌拆甲全无迹，拂幔开楹若有情。草偃方将行夏令，条鸣切莫变秋声。松涛竹籁俱堪赏，雪后飘梅韵更清。
怀人,哀伤#思念,感怀题从舅宅（一作李昌符诗）,郗家庭树下，几度醉春风。今日花还发，当时事不同。流言应未息，直道竟难通。徒遣相思者，悲歌向暮空。
悼亡,哀伤#想家,哭徐玑,前时官上归，感怆失灵晖。不料三年后，俱随万化非。塔峰长入座，池色自临扉。无复乘闲屐，观棋访衲衣。
思乡,哀伤#愁绪#想家,其二,才乘烟月上瞿唐，风雨旋惊阁道长。旧素新缣成小劫，南船北马似他乡。一年归兴伤流寓，再鼓文心怯战场。利市要防诗作祟，莫收云栈入奚囊。
山水,哀伤#失意,登山海关,好奇成癖轻炎热，怀古登临第一关。渤海南横千叠浪，黄崖西接万重山。壮夫许国携长剑，名将筹边改旧颜。惆怅崩城伤往事，孟姜祠畔暮潮还。
思乡,哀伤#想家,戊辰闰正月书怀 其一,一年风景两逢新，老去情怀最惜春。未有鸧鹒传好语，岂无蛱蝶报芳辰。花林淑气蒸香蔼，柳岸游丝惹曲尘。今日晴明聊引兴，倚楼翻作望乡人。
怀人,愤怒#孤独,寄南康使君仲晦五十二兄,故人久已别，出拥朱辕轓。昨尝枉札素，谓言寻里门。云胡不践诺，使我心烦冤。天门深九重，叫阍闻有言。狺狺猛犬吠，曀曀黄霾昏。何由一褰开，豁然见乾坤。沈忧谅难寤，掩默孰与论。秋风吹层波，落叶何翩翻。林端月照夜，谷口云迷村。谁同紫芝友，桂枝谁攀援。江蓠老已尽，况复芳兰荪。应当虎符恋，茕茕劳梦魂。
思乡,哀伤#愁绪#流泪#想家,途中忆儿女之作,发为思乡白，形因泣泪枯。尔曹应有梦，知我断肠无？
思乡,哀伤#想家,月夜泊慈水,舟泊闻宵柝，乡心正郁陶。岸虫秋老急，江月夜深高。儿女悬双泪，年华送二毛。嗟余悲失所，踪迹独劳劳。
咏物,哀伤#想家,雁,万里凭双翼，三秋乍一声。影随霜月落，阵带野云横。绝塞眠孤戍，深闺倚绣楹。凄清偏入耳，何限暮愁生。
思乡,哀伤#孤独#想家,题虞侍讲书白太傅八渐偈,香山居士八渐偈，青城先生隶古书。金薤琳琅殊可爱，文章官阀总相如。白云开士成都客，同是青城故乡陌。天藻亭深翰墨香，法云地古天花白。白云悠悠去不返，橘树彫伤坐成晚。满把空怀明月珠，招魂谁洒雕胡饭。古人事佛今人非，二老风流今古稀。大胜潮阳韩刺史，晚因闻道却留衣。
闺怨,愁绪#流泪,长门怨,未央宫中花满枝，笙歌不断春风词。玉阶露冷与天近，霓裳舞罢琼瑶卮。如今寂寂长门春，寒风萧萧愁杀人。花开花落泪如洗，转眼身为陌上尘。自笑夜来清梦断，犹觉瑶池侍君宴。
怀古,失意#想家,吴兴南门怀古,郭门南面似襄州，野树寒山对倚楼。公子城空无食客，霸王宅坏有荒丘。夕阳冉冉仍西下，秋水茫茫共北流。只是今时已惆怅，不应更为昔人愁。
怀人,哀伤#想家,寄同年友,忆昔同登龙虎榜，思君一度一悽然。三年岁月红尘里，万里关河白雁前。天上故人淮水隔，江南老树楚云连。不堪回首知何处，闻说年来海变田。
悼亡,哀伤#想家,哭熊味根烈士 其一,抉目悬门大可伤，头颅万里走沙场。芳兰自为当门忌，广柳谁能复壁藏。贯日白虹天黯淡，授书黄石事荒唐。家居苦被纤儿坏，化鹤归时更断肠。
战争,喜悦#想家,晓起,长安凄风急，捲地如惊涛。征人边戍苦，烽火雪山高。顾予谢远役，晨起登东皋。荷锄独舒啸，岂惮场圃劳。抛书课儿童，井臼时亲操。瓶粟不愿馀，此生何贪饕。徵君去千载，清风长思陶。斗酒足欢娱，休问五陵豪。
思乡,流泪#想家,华教夫归无锡便问嵇泰峰先生,长安有知己，问子何为还。不奈思乡泪，犹多恋别颜。浮云连冀阙，芳草遍吴山。遥忆宁亲暇，焚香昼掩关。
思乡,愁绪#想家#思念,浣溪沙,帘卷春寒飐玉钩。闲吹柳絮午风柔。寻常睡起不梳头。江国青衫游子梦，曲屏红豆女儿愁。伴人小燕入妆楼。
思乡,愁绪#想家,过望儿山,云去台高草色斑，居人为指望儿山。忽思游子千峰里，白发当门暮未关。
思乡,哀伤#愁绪#恐惧#想家,谓①柔立兄,鸡犬还家自识村，重营生理长儿孙。时平战地逢华屋，岁久他乡是故园。别后尘埃如我老，归来耆旧几人存。雁行畴昔从游者，莫话凋零恐断魂。
咏物,哀伤#想家,雨,疾雨冲城下，春寒入暮催。树明捎落电，山暗转奔雷。正月花狂放，三江雁乱回。国西兵马急，愁问羽书来。
思乡,愤怒#哀伤#愁绪#想家,清明自释,异乡节物又清明，懒复追游年少行。愁惨松楸十年泪，雨昏花絮数声莺。高红远绿俱无那，客恨春风两不平。强课新诗作寒食，不堪重忆故园饧。
思乡,哀伤#想家,蜀山听杜鹃,蜀山万叠高巍巍，蜀鸟鸣春山际飞。中有杜鹃一何急，不唤人归唤春归。春归何似人归好，人归不似春归早。年年走马锦城西，听此因之增懊恼。自恼自慰空自愁，故乡千里思悠悠。数声啼罢芳华寂，花事阑姗风正柔。
思乡,哀伤#想家,次韵答畏庐人日见寄（癸丑，一九一三）,嗟君伤乱思乡土，老我衔哀直禁林。入世倦禽终爱羽，逢春枯树自空心。溪山无恙犹堪画，甲子长存不废吟。倘及馀年见清晏，相从一醉荔支阴。
思乡,失意#想家,武城对月,一钩清照故园心，独倚薰风又一吟。惆怅麦秋今夜宿，诸生共听玉山琴。
思乡,哀伤#想家,其四,闭户时深念，凭谁作解嘲。不妨杯独把，聊复句重敲。傲骨成金注，穷愁是石交。故园秋色满，天末有衡茅。
怀人,孤独#思念,答赵宗白宣州寄诗次韵,三载樟亭信到迟，偏劳双鲤寄相思。玄晖有兴期频订，太白曾游亦自奇。顾我尝为秋圃客，知君不废敬亭诗。未须更道澄江练，只候飞凫上赤墀。
送别,哀伤#愁绪#想家,秋江送别二首 其一,早是他乡值早秋，江亭明月带江流。已觉逝川伤别念，复看津树隐离舟。
思乡,愁绪#想家#思念,朗宁舟中有赠,扁舟江上几经时，幽赏何来乐最宜。雨后碧桃迎笑脸，风前杨柳拂垂眉。歌翻土俗音难解，语对残灯睡较迟。莫说青楼游子薄，天涯迢递费相思。
思乡,孤独#失意#想家,凉州词,哀笳遥起戍楼间，少见平原多见山。惆怅葫芦河上客，立残斜日望乡关。
悼亡,恐惧#想家,哭同年黄绍馨孝廉,同领乡书者，才名君最先。赋成栖鹏日，笔绝获麟年。堂有双黄发，家无二顷田。交情尽一哭，泪洒寝门前。
思乡,愁绪#想家,其二,萱草生北堂，颜色鲜且好。对之有馀饮，背之那可道？人子孝顺心，岂在荣与槁？昨宵天雨霜，江空岁华老。游子未能归，感慨心如捣。
思乡,恐惧#惊讶#想家,其三,碧草幽花满故园，南山卧对久忘言。年来行李书千卷，老去生涯水一村。已辨弓蛇还石虎，毋烦怨鹤与惊猿。秋光更比春光好，蜂蝶纷纷不到门。
悼亡,哀伤#流泪,哭周宗彝,已叹交情看渐少，闻君怛化重伤神。手栽寒竹惟添笋，堂掩空山不见人。旧说媾婚今且置，新怀情悃向谁陈。独怜头白曾参母，清夜悲号血泪频。
闺怨,哀伤#愁绪,悲感二女遗物 其一 空闺,壁网蛛丝镜网尘，花钿委地不知春。伤心怕见呢喃燕，犹在雕梁觅主人。
思乡,恐惧#惊讶#想家,舟过石崇湖次韵彦铭（辛亥） 其一,山势西来尽，波平接太清。地连天堑重，名盖石崇轻。镜净空无滓，风翻浪忽惊。掀篷莫回首，何限故乡情。
怀古,愤怒#哀伤#恐惧#惊讶,咏史 其一,燕丹得荆卿，名声惊六国。已感燕丹恩，思报燕丹德。悠悠易水寒，飒飒风萧瑟。壮士从此去，飘然入秦域。气凌帝王尊，图穷无变色。剑术虽云疏，谁不谓勇力。壮哉匹夫志，之死矢靡慝。
闺怨,怨恨#想家,闺怨 其一,君居楚尾妾吴头，咫尺天涯作许愁。多谢有情江上月，夜深分照两家楼。
思乡,愁绪#想家,李相如自滇池录示近诗率尔赋寄,游子辞乡十九春，诗加畴昔更清真。粤台风雅稀前辈，蛮国山川老此人。帐下飞书银箭晓，日边骑马剑花新。眼中无限英雄泪，尽化明珠寄所亲。
悼亡,流泪#惊讶,哭黄海野妹丈三首 其一,可惜仙才黄海翁，秋风星陨海山东。惊人綵笔原无敌，直已清朝本至公。湘水不归兰蕙老，长沙吊去古今同。苍生莫慰当年望，横涕滂沱哭上穹。
田园,哀伤#想家,醉中夜自村市归,村市夜骑黄犊还，却登小阁倚阑干。银河斜界晓天碧，璧月下入秋江寒。吾辈身闲且饮酒，人生事定须阖棺。元自胸中著云梦，莫惊绿鬓耐悲欢。
悼亡,哀伤#孤独,哭敬美弟二十四首 其十一,尚忆当年废蓼莪，凄然吊影两湘累。那知白日回光处，已傍崦嵫奈尔何。
咏物,流泪#怨恨,荷花,相倚秋风立，兰言似有无。未饶霜女俊，不爱月娥孤。力弱烟被素，心危露泣珠。剪裁随楚思，幽怨寄吴歈。半坼香囊解，微倾醉弁扶。涉江如可采，百琲答轻躯。
闺怨,愁绪#流泪,四时宫怨四首 其一,御道如弦永巷开，翠华何日复重来。泪痕暗滴连宵雨，车响遥闻别院雷。天上兰花空入梦，门前竹叶岂为媒。夜阑独对金莲烛，一寸丹心一寸灰。
悼亡,喜悦#孤独,哭槐径弟,孤僻由天性，看山独展眉。岂无身后虑，犹课病中诗。泉石宁非祟，苍旻不可知。平生唯爱菊，增我九秋悲。
思乡,孤独#想家,和元叔秋怀,陇头飞浮云，山色时隐蔽。曦驭转层霄，渐减炎歊炽。商飙折蒲苇，清露泣兰蕙。梁燕话归期，塞鸿怀远志。畸人感物化，阅世如梦寐。滴阶闻雨声，嚼蜡忘世味。故园久离阻，浩荡起归意。高咏秋兴篇，安仁有佳思。自怜守幽独，壮怀日憔悴。聊撷秋菊英，衔杯玩浮世。
思乡,哀伤#愁绪#想家,二月十三日初度,知非吾已晚，白首尚他乡。不入广文馆，宁要太守章。宽忧应有物，却老信无方。谩忆儿童岁，斑衣父母傍。
送别,恐惧#惊讶#怨恨,送袁明府任长沙,别离杨柳青，樽酒表丹诚。古道携琴去，深山见峡迎。暖风花绕树，秋雨草沿城。自此长江内，无因夜犬惊。
思乡,哀伤#想家,其四,鶗鴂鸣何早，鸟飞思故乡。如何怀郢路，终自弃沅湘。三户馀秋草，千山满夕阳。武关呜咽水，犹怨楚襄王。
战争,哀伤#恐惧#惊讶#想家,其五,汝魂毋飞扬，万里随悲风。汝父为国殇，精爽在榆中。汝兄亦殉死，黄口为鬼雄。游魂尚未变，白骨可相从。汝生不识父，死后见形容。桓桓大将军，苦战黑山戎。左手挽人头，右手持秦弓。须髯怒尽磔，流血被体红。黄云野莽荡，阴气横苍穹。前有无定河，后有赫连宫。父子惊相持，恸哭何时终。
思乡,愁绪#想家,寒夜独坐游子多怀简知己,故乡眇千里，离忧积万端。鹑服长悲碎，蜗庐未卜安。富钩徒有想，贫铗为谁弹。柳秋风叶脆，荷晓露文团。晚金丛岸菊，馀佩下幽兰。伐木伤心易，维桑归去难。独有孤明月，时照客庭寒。
怀人,流泪#思念,寄黎二樵,书来读罢更销魂，双袖频揩泪眼昏。怪底经年成阔绝，可怜垂死幸生存。山中著作应千古，海内交游孰并论。我付相思与无忌，殷勤重访百花村。
思乡#怀人,孤独#想家,寄西蜀郭佥宪鲁瞻,长歌寒女素丝诗，直道难逢郭泰机。白简威名西蜀远，青云朝省故人非。身危独洒潇湘泪，道拙空怀草木衣。东望乡关万馀里，归心江汉转依依。
怀人#田园,孤独#怨恨#想家,宿小村，怀叔白、子乔南中,独宿小村夜，乍无州郡哗。依偎侍童小，离别故人赊。雨歇尚愁路，月圆应到家。远人岂知此？举酒向天涯。
闺怨,哀伤#流泪#怨恨,生查子 闺怨,宵来风雨多，应妒花娇姹。秾艳一时空，忍煞芳华谢。无语倚阑干，闷对花枝下。红泪落双眸，簌簌如花洒。
怀人,哀伤#孤独#失意,寄永平友人 其一,故人千里隔天涯，几度临风动远思。贾谊上书曾伏阙，仲舒陈策欲匡时。高风落落谁同调，往事悠悠我独悲。何日归来话畴昔，一樽重叙旧襟期。
思乡,失意#想家,渡沂水,沂水清堪浴，缁尘尔若何。天低平楚尽，野旷夕阳多。世路空搔首，乾坤尚荷戈。故园春事近，归计莫蹉跎。
思乡,哀伤#愁绪#想家,其二,金陵虽暂住，不比在他乡。北望京华近，西流蜀水长。佳儿娱旦暮，诸弟共文章。港下多商舶，来书寄数行。
思乡,孤独#怨恨#想家,晨发高峣柬丘月渚杨墨池,荒鸡嗥西邻，海霞射东壁。又携孤剑征，去作点苍客。高峣亦吾庐，安宁亦予宅。屏居三十年，宛如故乡陌。飞屐频登临，披衣数晨夕。别离今几时，重到感畴昔。儿童巳长成，宾从尽衰白。联榻情绸缪，晤语慰衰瘠。此行拟何为，筋力疲疆场。少城云思纷，江阳春梦积。一身四处家，浮生百龄迫。请为劳者歌，歌罢转愁剧。
怀人,失意#想家,春暮怀王鹤山,三月风光今又暮，四郊雨意喜全收。春愁无那凭桑落，午梦将成破栗留。乡国创夷谁侧席，故人丰采独登楼。空林暮色增惆怅，何日东冈续旧游。
思乡,哀伤#思念,春日遣兴,霭霭春云度女墙，萋萋春草遍芳塘。园林风景非吾土，庭馆莺花是异乡。野岸波纹浮鸭绿，官桥柳色弄鹅黄。不知多少相思意，秖逐游丝百尺长。
怀人,孤独#想家,九日闲居寄登高数子,初服栖穷巷，重阳忆旧游。门闲谢病日，心醉授衣秋。酒尽寒花笑，庭空暝雀愁。今朝落帽客，几处管弦留。
思乡,愁绪#想家,夜泊峡山口寄怀刘季德,清夜维舟岸夹山，海潮断处水潺潺。千峰月色浮璚岛，万壑涛声响佩环。游子浩歌徒自放，美人丛桂共谁攀。乘秋羽翮将无健，矫首渑池未是难。
思乡,愁绪#想家,宗学寓宿贻谢任宿,煌煌文德门，绛殿高巍巍。朔望奉朝谒，自觉身光辉。吾家济水南，旧隐掩双扉。三径虽就荒，松菊犹依依。归欤怀魏阙，倦宦念东归。游子行未已，江湖雁南飞。去就两无策，踌躇送残晖。
思乡,愁绪#失意#想家,和黄希斋才伯韵,天涯游子抱瑶琴，指下难挑曲外音。寸草报春终有憾，浮云出岫本无心。寻幽喜癖陶潜径，茹糗羞谈季子金。老我正多盘谷兴，可能分榻坐浓阴。
思乡,愁绪#想家,其二,午云添野色，花柳斗春明。游子故留意，东风自不情。天连秦苑杳，潮入蜀江平。北会争盟后，春秋几变更。
思乡,哀伤#愁绪#想家,和王太原中秋韵,未忍他乡死便休，每依南斗望中州。青天有月来今夕，白发无家度几秋。客计空弹冯子铗，愁心长倚仲宣楼。明年此会知何在，且赋新诗纪远游。
思乡,哀伤#愁绪#想家#思念,吴明卿以再调至京值余方事家难不数数见也于其行聊以拟古歌二章赠之南冠楚音相对歔欷无复易水慷慨之致繇才气都尽耳 其一,薰风如饴昼履霜，之子何役向河梁。哀鸿摧弦离披翔，有似游子不获宁。往遘千绪结中肠，欲言未言以彷徨。浮云踟蹰鉴我伤，谁言无情不见明。连城如山拉然崩，穿墉啸莽伏豺狼。鬼车旦鸣獝猖狂，嗟嗟独留殢高堂。黄河浊流限清湘，子今胡为厌故疆。
思乡,哀伤#想家,赠衡山侯霖,家住衡山茗坞深，轩辕道士是知音。窊尊酒好聊同醉，石鼎诗难莫浪吟。雨外虺隤寒食路，花边格磔故乡心。却怀世上扬雄少，肠断侯芭何处寻。
怀人,哀伤#想家,奉寄韦太守陟,荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。
怀人,哀伤#怨恨,寄方文楚,闭门长绕落花枝，心忆青阳不可期。愁里对惟孤客影，梦中吟是故人诗。天高自古伤时命，海远从今伤别离。尚有穷途双泪在，临风弹与步兵知。
思乡,哀伤#想家,春暮旅怀柬张梅庄余勉之兼订为浮山之游,竹外寒云近可呼，春残天气尚模糊。樽移水阁三人共，花老山城一笛孤。异地尺书迟雨雪，故园幽梦负江湖。谢公旧有看山约，可许相从蹑屐无。
思乡,哀伤#愁绪#孤独#想家,其二,瑞雪凌晨鸦乱飞，支床犹自偃荆扉。四千里外他乡客，三十年来此布衣。地逼瑶台清不寐，剑埋尘土欲生辉。杯光微动閒吟兴，何似风流在洛畿。
怀人,惊讶#思念,冬夜泊八赤怀施自勖,一番新寒客路中，墨云零落水天空。故人将近似江月，小艇独眠多野风。五亩未蒙行役力，半生微有著书功。明朝相见姑胥郭，岁晚心期讶许同。
咏物,孤独#怨恨,柳絮,人道杨花浑似雪，那知雪不似杨花。春深解送馀寒去，昼永偏依丽日斜。点缀楼台成绘画，发挥桃李作奢华。多情不忍轻离别，笑杀飞霙便委沙。
怀人,喜悦#流泪#失意#想家,范仲成约非晚过颍昌留数日因邓兵还追用前韵寄之,勿叹卞和犹抱玉，勿嘲扬雄未丹毂。由来识拔须待时，阨穷不是男儿辱。相逢相别竟匆匆，赖有好诗藏敝簏。居然成诵想英标，杀马无因愧持禄。还家青镜览形容，鞍上岂徒消髀肉。故人要我泛西湖，万顷瀰漫浸天渌。坐中寂寞欠车公，只应冒雪歌黄竹。从今尘榻扫南窗，日俟高车起耕牧。悬知乐事与众分，把盏追论灯下菊。
思乡,哀伤#愁绪#失意#想家,生日夜酌,堪笑百年徒一瞬，他乡今夕又生辰。却怜底事真无定，但得尊醪何厌频。望入白云惟见月，梦馀青草不知春。殊惭多病为官苦，空有腰肢折与人。
思乡,哀伤#孤独#流泪#失意#想家,其二,层峦矗空寒玉立，老树含春翠云湿。几处人家院落闲，孤舟野渡溪流急。东风游赏知何人，蹇驴龙钟酒半醺。葛巾润透林梢露，诗担斜冲石径云。豪吟不尽闲中趣，笑指前山更容与。初疑踏雪孟浩然，又似寻芳杜工部。半幅新图一段幽，水光山色共悠悠。粉闱公暇日披拂，遥认故园天际头。
悼亡,哀伤#怨恨#想家#思念,哭漳州蔡温老秀才,交游气概如君少，患难扶持及我多。万里相思魂往返，一书报死泪滂沲。文场决策终难必，旅馆捐躯可奈何。犹得有儿传素业，几时归葬旧山坡。
思乡,恐惧#惊讶#想家,闻沈元用帅南海喜而有作,与公相别五经年，忧患流离理固然。怅望故园江渚外，还惊横浦瘴烟边。喜闻金节专南海，行看锋车上九天。顾我不才仍老矣，只思归棹五湖船。
思乡,哀伤#愁绪#怨恨#想家,燕歌行,别日苦促会日稀，云山阻隔雁飞飞。怀君永夜漫凄其，憔悴兰房怅别离。妾只含情独掩扉，君留他乡胡不归。欲语不语还低眉，抚琴一弹心伤悲。再弹不觉泪连丝，明月烂烂无光辉。牛女咫尺河间之，斗转参横夜半时。
思乡,喜悦#想家,段约之园亭,爱公池馆得忘机，初日留连至落晖。菱暖紫鳞跳复没，柳阴黄鸟啭还飞。径无凡草唯生竹，盘有嘉蔬不采薇。胜事阆州虽或有，终非吾土岂如归。
思乡,流泪#失意,其二,客心残梦里，潦倒出柴门。人语寒相答，星稀光乍昏。溪流寻马迹，沙路认潮痕。莫更嗟行役，明朝是故园。
思乡,愤怒#失意#想家,访杨敏叔不遇，时敏叔归崖门故宅,来从古寺问西墩，隔水遥知处士门。陋巷僦居徒四壁，故园归棹有孤村。青山浪迹聊舒愤，白首论心未报恩。何事先生难得见，一年强半在慈元。
思乡,哀伤#愁绪#想家,借书一首①,陆澄文史久成堆，手泽摩挲日百回。往事已随流水去，他乡如遇故人来。诗书浩劫消烽火，富贵浮名谢酒杯。掩卷沉思开卷诵，青灯有味未心灰。
思乡,愁绪#想家,同张大司马十二至武陵庄作,西风瑟瑟水潺潺，一径烟霞尽日閒。游子踏歌惭下里，上公高兴只东山。亭围细竹青流座，门翳长松翠捍关。沈醉不知何处宿，武陵原是隔尘寰。
思乡,愁绪#想家,过吴兴沈十二秀才,游子经年别故乡，偶从春水泛沧浪。万行细柳迎归棹，几个黄鹂隔草堂。北里缫车如雨响，东家煮酒入林香。沈郎阿母能强健，见说新来白发长。
战争,失意#想家,边情,穷荒始得静天骄，又说天兵拟渡辽。圣主尚嫌蕃界近，将军莫恨汉庭遥。草枯朔野春难发，冰结河源夏半销。惆怅临戎皆效国，岂无人似霍嫖姚。
思乡,哀伤#愁绪#恐惧#想家,重阳前一日至越州自太守以下地主无一人在郡者即日返棹作此解嘲,梦寐平生慕越州，偶然访旧作东游。半醒半醉他乡酒，黄叶黄花古郡秋。九日溪山无地主，一天风雨在归舟。此身到处初乘兴，兴尽谁能更强留。
思乡,愁绪#想家,其八,雨洒灯花落酒卮，停卮不语有馀悲。捩风孤鹳鹳城去，隔叶流萤出槛迟。下榻虚窗更漏永，思乡远峤水云疑。僦居邻近经过易，旅食淹留且岁时。
思乡,愁绪#想家,其二,万里飞轮去，行装万卷诗。浮云游子志，新月女郎眉。琴剑壮行色，关山结故知。鸳鸯生并命，风雨不相离。
思乡,哀伤#想家,赠萧迪敏南还,晓日都门莺乱鸣，那堪把酒问归程。天涯绿暗花将尽，沽口船高水正生。莫谓难兄伤别意，极知慈母慰深情。故乡耆旧如相见，为道平安寄远声。
田园,哀伤#孤独,楚村道中 其一,林栖野啄散鸦群，极目风霾乱日曛。短麦离离乾忆雨，远峰黯黯细输云。愁逢杂路寻车辙，赖有高林出酒巾。辄得问津凡父老，不应看客废锄耘。
思乡,哀伤#愁绪#想家,废宅叹,兹为何人宅，桂柏犹苍苍。楼阁已倾卸，下有室与堂。窗户半拆卸，髹漆留馀光。釜去存破灶，画剥攲颓墙。想见全盛时，日夜崇豆觞。书塾在其左，子弟声琅琅。问今安所往，岂不有死丧。死丧则不然，避兵移他乡。他乡亦不远，深阻踰涧冈。自古有避地，兵来尚可避。惟有避役难，追逮穷所至。昔住大宅人，今为忍冻民。
思乡,愁绪#失意#想家,其九 （行旅）陆平原,发轸指修涂，顿辔临广川。居人并集送，游子私自怜。故乡日已远，亲爱坐相捐。携手一何促，分袂难久延。绝景不可寻，遗音邈以绵。忧来鲜再逝，欢往岂重旋。靡靡永徂迈，冉冉薄暮年。凉风起平陆，积雪被长壖。幽谷生曾阴，高岭结飞泉。寒鸟无宿栖，猛兽行不前。惆怅感平生，怨此世网牵。怀归殊未遂，忾愤何由宣。
思乡,哀伤#愁绪#想家,家叔舍弟与黎介然会于符离因用两绝奉寄 其一,漫约同归久未偿，只今留滞各他乡。春风有信勤归雁，夜雨何时复对床。
思乡,孤独#想家,从横塘晚至木渎舟中寒甚,西北风狂野气昏，船窗拥火取微温。残阳正堕塔边寺，薄雪未消湖外村。木尽脱时喧鸟雀，稻成堆处散鸡豚。可怜岁晚不归客，对景踌躇思故园。
思乡,孤独#想家,云中至日,去岁山川缙云岭，今年雨雪白登台。可怜日至长为客，何意天涯数举杯。城晚角声通雁塞，关寒马色上龙堆。故园望断江村里，愁说梅花细细开。
思乡,哀伤#愁绪#想家,昌化道中,归途值冬晴，游子载心喜。我从禹航来，到此二百里。悬冰界丛山，落叶胶流水。斯时北风号，寒色冱城市。通衢藏峻岭，路险非尺咫。涉涧蹑巉岩，冲寒汗流体。曾闻行路难，岂料难如此。伊予本性懒，卧雪门不启。昔逸今太劳，损益悟深理。心平石亦平，崎岖视如砥。浮生复何为，岁暮行不已。落日滞前村，倏见同云起。
怀人,想家#思念,雨中有怀李申伯杨彦祥二文友,幽室隐几卧，觉来闻雨声。开窗土痕湿，井边春草生。旅寓惜芳草，閒居抱幽情。美人期不至，谁与共持觥。相思巷南北，如隔万里城。
闺怨,哀伤#想家,和陶怨诗示庞邓,当欢有馀乐，在戚亦颓然。渊明得此理，安处故有年。嗟我与先生，所赋良奇偏。人间少宜适，惟有归耘田。我昔堕轩冕，毫釐真市廛。困来卧重裀，忧愧自不眠。如今破茅屋，一夕或三迁。风雨睡不知，黄叶满枕前。宁当出怨句，惨惨如孤烟。但恨不早悟，犹推渊明贤。
送别,孤独#怨恨#想家,别之望后独宿蓝田山庄,鹡鸰有旧曲，调苦不成歌。自叹兄弟少，常嗟离别多。尔寻北京路，予卧南山阿。泉晚更幽咽，云秋尚嵯峨。药栏听蝉噪，书幌见禽过。愁至愿甘寝，其如乡梦何。
思乡,恐惧#想家,其三,琼海南来欲尽头，壮哉奇绝在兹游。登山极目浑无地，观海回头总末流。梅岭瘴开征路晓，鹅湖云尽故园秋。春风握手丹墀上，射策推君第一筹。
闺怨,恐惧#惊讶,浣溪沙 其一 春闺,深院秋千绣带轻。衣沾香汗玉钗横。最怜节气近清明。怕见落英春欲暮，倦开翠幌梦频惊。碧桃花下戏调莺。
思乡#田园,想家,重移村居既北复南未返吾庐慨然兴叹,桑梓依依历草茅，故园应为长蟏蛸。望穷北渚湘兰种，拣尽南枝越鸟巢。淮海岂同公路浦，辋川新有孟城坳。柴门几处秋萧瑟，后夜行吟月下敲。
思乡,愁绪#想家,出宣州过箬岭入歙州界遇雨,游子倦行役，攀折畏险阻。宣歙尽山城，峰峦互撑拄。从箐裹郡县，仄涧跨垣堵。兹岭何岧峣，悬道通一缕。峭壁插天门，裂石界地户。泉奔脚下雷，风啸空中虎。朗日眩神魂，旅人怯亭午。况乎我独行，缥缈入云雨。
思乡,愁绪#想家,其二,岭水常时急，蛮山是处高。户输无翠羽，溪瘴有黄茅。游子归乡国，斯人滞冗曹。临分那忍别，风里鬓萧骚。
思乡,哀伤#愁绪#想家,夜行桑乾河,游子苦行役，长途晓夜征。荒寒增客思，哀乐感吾情。沙软馀龙气，天寒辨马声。狂澜忧未已，何术奠苍生。
怀人,哀伤#思念,书寄陈昼卿书尾,欲归还小住，杯酒许重斟。信宿分离后，相思直到今。大江流远梦，小雅托哀音。记否中山夜，绳床听雨心。
怀人,哀伤#想家,答黄悦可见寄,故人久别益凄其，谁遣瑶华慰所思。丹凤城头不堪望，五陵春早滞归期。
思乡,哀伤#愁绪#想家,次韵赵希元忆处州梅花,万花头上占天工，得意开时斗未东。破月麝脐来馥郁，横烟玉树净玲珑。暖归故蕊应欺雪，人在他乡正御风。借问殷勤动诗兴，忘机争似鹿皮翁。
思乡,失意#想家,元日,元日风兼雨，萧条野外村。过门车辙远，记节酒杯存。战伐看今岁，栖迟且故园。兵戈如未息，身世岂须论。
怀古,流泪#思念,题苏武牧羊图,未入麒麟阁，时时望帝乡。寄书元有雁，食雪不离羊。旄尽风霜节，心悬日月光。李陵何以别，涕泪满河梁。
怀人,怨恨#思念,怀城中诸公,只在边尘里，年年老别离。冰霜原共苦，山水岂余私。有命荷皇泽，无家感佛慈。愿言各努力，庶足慰相思。
怀人,哀伤#想家,寄马彦会,百战孤城血未干，故人书札报平安。秋风代马思燕草，夜月湘歌怨澧兰。万里江湖仍旅食，百年天地自儒冠。山阴更有诛茅地，仗剑休辞行路难。
思乡,哀伤#愁绪#孤独#流泪#怨恨#想家#思念,其六,游子既已别，极目上河梁。浮云何奄忽，飞鸟来西翔。挥涕沾长缨，引领遥相望。不惜离别苦，但悲岐路长。昔我同心友，宁为参与商。愿保后凋姿，寒冬履严霜。母为久行役，俛仰令心伤。秋风数归期，蟋蟀鸣我床。
思乡,愁绪#想家,夹沟闸写怀,金钱不博皂囊诗，杯饭何曾谢乞儿。京酒鲜催游子醉，年华争谓鬓毛丝。遥遥泰岳瞻应远，采采蒌蒿步更迟。万里亲庭天一角，夕阳翘首不胜思。
思乡,愁绪#想家,二十一日泗川道中,维扬竟日马蹄忙，又向盱城渡淼茫。且喜晴空云歛尽，更忻暖日晷初长。犁锄接陇歌声沸，粉黛行厨色笑扬。游子揽春生意满，停鞭拉友夜倾觞。
思乡,哀伤#想家,感怀,客邸可言行路难，故园无便寄平安。梦回孤馆灯火寂，吟到五更风雨寒。南国山川频入梦，中原戎马独凭阑。田文一去豪华尽，长铗归来何所弹？
闺怨,愁绪#怨恨,闺中闻雁代妇作,朝来出阁上帘钩，目断飞鸿泪暗流。自是别离情思剧，不缘秋色解牵愁。
思乡,愁绪#想家,其三,游子魂无忆故乡，一身天地任茫茫。车前素旐悠扬去，犹带西台御史霜。
思乡,哀伤#愁绪#想家,赠王吉甫 其三,嗟予困羁旅，雨昏萧寺中。客情随日淡，诗思入秋雄。目断故乡路，心飞黄叶风。文轩又将去，坐觉笑谈空。
咏物,哀伤#流泪#失意,子规,已知宫阙生芳草，犹抱愁心泣夕阳。无那东风增惆怅，有时寒雨助凄凉。声随流水涓涓远，血染残红黯黯伤。莫向山斋悲旧苑，晓钟微月梦初长。
思乡,哀伤#孤独#想家,晓出古城山,落月堕眇莽，残星澹微茫。竹舆乱清溪，飞盖入岚光。松桧雾霭湿，桑麻风露香。空翠滴尘缨，何必濯沧浪。山家亦早作，迨此朝气凉。林深无人声，木末炊烟苍。离离瓜芋区，肃肃枣栗场。田园古云乐，令我思故乡。墟市稍来集，筠笼转山忙。吏事亦挽我，归路盘朝阳。
思乡,哀伤#愁绪#想家,寒食,七度逢寒食，何曾扫墓田。他乡长儿女，故国隔山川。明月飞乌鹊，空山叫杜鹃。高堂添白发，朝夕泪如泉。
田园,哀伤#孤独,纵步近村,病去身轻试杖藜，满村荞麦正离离。照溪自叹尚微瘦，趁渡人言殊未衰。草塞瓶头沽浊酒，花簪笠顶引群儿。裴回不恨归差晚，正爱青灯映竹篱。
战争#思乡,哀伤#愁绪#想家,南伐,南伐驱千骑，遥闻几战场。青年多侠气，白骨半他乡。塞雁悲秋老，闺人哭夜长。招魂渺何处，天外月茫茫。
思乡,哀伤#愁绪#想家,夜雨,作客本无梦，况经雨意深。空阶一万滴，滴滴是秋心。落叶他乡树，孤镫旅夜吟。披衣不成寐，夜半起鸣琴。
思乡,流泪#怨恨#失意#想家,春寒忆家,碧纱窗外北风多，镇日轻寒可奈何。岁月无情人自老，江山如故客重过。桃花深院飘红雨，杜若芳洲泛绿波。谩说故园春景好，不堪归计又蹉跎。
思乡,愁绪#想家,湖上,万红飞尽雨如烟，心事伤春哭杜鹃。游子不来弦管歇，画船空系柳丝边。
思乡#山水,流泪#想家,登黄山,漂泊身同不系舟，大江南北任沈浮。故园乍到翻如客，旧友重逢祇诉愁。剩水残山新阅历，野田荒圃小勾留。眼前何计苏民困，话到沧桑泪欲流。
思乡,哀伤#愁绪#孤独#想家,其二,炎方霜雪少，海气夜寒生。飘摇舟一叶，游子衣裳轻。饥渴莫我问，骨肉万里情。泠泠晚潮水，凄清欸乃声。独怜宵征客，憔悴百愁并。顾影无俦匹，仰盼悲参横。
思乡,哀伤#愁绪#孤独#想家,其二,迢迢北固钟，吹声入篷底。寸念不自持，推枕夜中起。蠡船三尺高，下有千里水。千里东流来，西向去瀰瀰。水上什百舟，各各异乡里。沈沈落月中，不知醒者几。横箫倚孤烛，曼调引悱悱。宕以疏杨风，毕韵转凄靡。閒鸥尔何知，槭槭听江汜。鸥语渐寥落，鸿语接迤逦。群舟叹息声，纷然杂潮尾。他乡有今夕，悲来那能已？
思乡,哀伤#愁绪#想家,坦园新成,燕子来新屋，横塘酿落花。泥香飞柳絮，风暖卷窗纱。春到他乡梦，秋归何处家。画梁深寄托，颔紫莫矜誇。
思乡,哀伤#想家,对凯头陀旧画有感,展卷犹怜古墨香，思君颜色转苍茫。空余指下青山老，不见樽前白发狂。几度云烟伤过眼，六年风雨想连床。头陀撩脚归何处，定向虚无觅故乡。
思乡#怀人,想家,寄功檀行者,如何仍滞故人家，念汝辛勤泪点沙。归语故园诸弟妹，孤僧未死海东涯。
思乡,恐惧#惊讶#想家,山中寄冯次冈,忆昔洛澄里，竹阁深微凉。款语迟刻烛，披衣起联床。讵意十六载，睽异天各方。徘徊樾森楼，悲观共登堂。青春庆嘉衣，浩首怜故乡。童稚倏已惊，主宾浑相忘。环列驻清荫，逶迤转回塘。景色夕更佳，为乐讵未央。愿言常见亲，眷藉君子光。
思乡,哀伤#孤独#想家,其十一 秋燕,怜汝归期道路长，好依残垒更回翔。向来华屋非新主，何必乌衣是故乡。万里风尘劳往返，百年时序有炎凉。休论王谢堂前事，寥落秋思易感伤。
思乡,孤独#想家#思念,起复赴选答邓玑伯使君,几从岭外忆明光，又向河梁别故乡。谁恋孤舟聊信宿，忽来五马旧循良。新诗赠我仍停棹，浊酒逢君更尽觞。圣主若还幽侧问，拟于天路待□骧。
战争#思乡,想家,塞下曲（锦州秋日作）,边霜遥逐角声吹，马上征夫最早知。出塞正当寒剧地，望乡惟见雁南时。汉关秦月年年戍，羌笛胡笳处处悲。杨叶楼中天万里，玉人何夜梦归期。
思乡,哀伤#愁绪#想家,和武门下伤韦令孔雀,孤号秋阁阴，韦令在时禽。觅伴海山黑，思乡橘柚深。举头闻旧曲，顾尾惜残金。憔悴不飞去，重君池上心。
思乡,喜悦#想家,远归,人人相见各开颜，载得春风入玉关。邻里关心问筐箧，儿童拍手唱刀环。且图傍岸牵舟住，竞说乘槎犯斗还。海外名山都看遍，杖藜还看故乡山。
悼亡,流泪#想家,哭从兄伟,昔年书剑上长安，万里江山共往还。我幸成名君已殁，报恩空有泪痕斑。
思乡,哀伤#想家,暂归里门韬仲叔屡同觞咏即事题赠,又到尊前唤奈何，旅愁偏傍故园多。期丧仅未妨丝竹，作达几成废啸歌。粲社悲欢多化石，穷途缓急尽监河。知君同病关心甚，不厌频频犯夜过。
思乡,愤怒#哀伤#愁绪#流泪#失意#想家,饮马长城窟行,萧萧山上草，悠悠山下道。长城一何长，远望多悲伤。远望不如归，游子日依依。依依复累累，涕泣当为谁。高台知天风，鸿雁知天霜。欲媚更无人，欲去更彷徨。浮云西北来，我马顾之鸣。愿附尺素书，迢迢东南行。浮云不可托，素书不可成。十年违室家，安知即平生。
思乡,愁绪#想家,题湘湖图,君山洞庭隔江水，彭蠡无风波浪起。明窗晓晴图画开，兴入湘湖三百里。湘江两岸山纵横，湘湖碧绕越王城。越王城荒陵谷在，古树落日长烟平。游子天寒孤棹远，七十二溪飞雪满。浩歌不见濯缨人，沙鹤野猿相对晚。湖东云气通蓬莱，我欲从之归去来。蛟鼍塞川陆有虎，两臂无翼令心哀。
送别,孤独#怨恨,江上送友人,看尔动行棹，未收离别筵。千帆忽见及，乱却故人船。纷泊雁群起，逶迤沙溆连。长亭十里外，应是少人烟。
山水,哀伤#孤独,游摄山,日暮缆扁舟，一望好山色。中有高隐流，浮名招不得。庶几一遇之，扪萝循石壁。遐哉箨冠人，幽居竟无迹。斜阳照深涧，松影千寻直。下有离离花，药名半可识。欲采未携筐，此来殊浪掷。思古不能忘，久坐迎贤石。落叶如洒雨，峦气骤然黑。无风疑有风，过耳一声砉。我尚畏山精，未敢谈服食。
思乡,哀伤#愁绪#想家,山行杂诗发湓浦出蒲亭西渡上豫章十首 其一,彭湖波正急，驱马涉江浔。沙雁先秋到，溪猿傍晚吟。川明收霁色，云至改松阴。谁谓寒山好，他乡思转深。
怀古,失意#想家,月下西施,霜老梧宫处处秋，落英谁照夜深游。空悬万古姮娥影，长对含情越女愁。隐约捧心怜露冷，昏黄香径见风流。更残莫上苏台望，地白天寒不可留。
怀人,想家#思念,次杨文昭见寄韵,一别故人知几时，相思每诵隔年题。兵戈满眼愁无那，风雨连床梦转迷。遥瞩层城坚铁石，俯怜荒野困涂泥。兴来每欲操舟去，伫待西村罢鼓鼙。
怀人,喜悦#惊讶#想家,闻某故人得子此寄,渥洼千里育神驹，白月光开掌上珠。八十文星原未老，一株玉树岂云孤。龙门有李看争御，禄阁无刘继此儒。远想故人多好事，为君欢喜望云衢。
思乡#田园,哀伤#愁绪#想家,集清素堂怀王柳村,孤云何事恋荒村，此日徒空北海樽。江上梅花怀故国，天涯芳草怨王孙。三春风雨他乡晚，一代文章处士尊。想见翠屏新涨绿，钓船沽酒系柴门。
战争#思乡,想家,单于晓角,胡儿吹角汉城头，月皎霜寒大漠秋。三奏未终天便晓，何人不起望乡愁。
思乡,孤独#想家,池上会心亭初成与客小饮,故乡归未得，暇日且销忧。仙地那能缩，吾庐亦自幽。垂杨覆锻沼，脩竹引觞流。桂白淮山晚，梨红张谷秋。烟林平似织，云树郁如浮。即此堪招隐，无劳赋远游。
思乡,哀伤#愁绪#想家,李草堂先生席上,鲜鱼色色接芳樽，小病深衣对此温。便欲狂呼侪少长，可无佳咏负朝昏。一从令子为兄弟，长使他乡役梦魂。安得买书千万卷，相将藜藿饱山槾。
思乡,哀伤#愁绪#想家,其二,故国无书问，他乡有弟兄。霜风欺老病，江海寄馀生。黄叶天涯路，清风雨外城。东邻似相恼，深夜捣衣声。
思乡,哀伤#愁绪#想家,眼中,眼中时事益纷然，拥被寒窗夜不眠。骨肉他乡各异县，衣冠今日是何年？枯槐聚蚁无多地，秋水鸣蛙自一天。何处青山隔尘土？一庵吾欲送华颠。
思乡,哀伤#愁绪#想家,次韵金汉臣五城道中,郊行胸次爽于秋，岁稔天宽百姓忧。但有樵人歌陇上，永无廷尉望山头。最宜旷野开诗思，未觉他乡动客愁。想见霜林疏更好，绿阴时节忆曾游。
战争,哀伤#怨恨,闻角,吹角秋风里，边声入莫云。抑扬如自诉，哀怨不堪闻。老马行知道，孤鸿飞念群。秪今霸陵尉，那识旧将军。
思乡,哀伤#愁绪#孤独#想家,玄妙观会同年次韵,宿雨初晴月漏光，琳宫桂子散秋香。相逢尽是他乡客，一举何妨累十觞。
战争,哀伤#想家,戍赵归思寓姓名一章,嗟予谢安枕，朅来历荒徼。边声横赵朔，代马腾秋草。九塞张武军，三关羽书少。疲禽息故林，赪鱼遵幽沼。日归荒丘迟，寒向戍楼早。白杨兴悲风，石虎横周道。千秋胡敢言，生平当自保。将陈乞骸章，田间以终老。
战争,流泪#恐惧,闻老兵谈边事,少小从军老病侵，铁衣征战岁年深。天寒野火烧荒塞，月黑山精啸古林。千载干戈堪洒泪，三秋笳鼓数惊心。平沙乱草迷枮骨，汉武穷兵怨至今。
思乡,恐惧#想家,昼梦,二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。
悼亡,恐惧#惊讶,哭丘一成三首 其一,海岳钟生命世英，浑然才质自天成。文章应使出头避，诗句传看满座惊。回也眼前时立卓，鲤兮庭下正趋行。可怜造物无真宰，不与斯人假寿龄。
思乡,失意#想家,元旦,白项乌啼接曙晖，条风依约满圜扉。非关潘岳为郎拙，自是虞翻与世违。沧海尚悬逋客泪，清霜宁为贱臣飞。故园鸥鹭应相诮，辜负三春薜荔衣。
思乡,孤独#想家,晓次荆江①,孤舟大江水，水涉无昏曙。雨暗迷津时，云生望乡处。渔翁闲自乐，樵客纷多虑。秋色湖上山，归心日边树。徒称竹箭美，未得枫林趣。向夕垂钓还，吾从落潮去。
思乡,愁绪#想家,寿邗上王夫人,邗江激激连淮浦，有母贤名播江浒。弋雁晨炊陇上星，丸熊夜坐灯前雨。年来八十齿转高，称觞舞綵皆贤豪。西河游子怀芳节，犹望扬州廿四桥。
思乡,哀伤#想家,宣风馆题壁和王大伯安,候馆哦诗销烛痕，地炉煮茗恶溪浑。叩门乞火有邻父，打鼓报更还近村。仲冬寂寂野霜落，残更凄凄山月昏。苦遭砧杵远相聒，独忆故园伤旅魂。
送别,孤独#怨恨,送知古上人,昔年离别浙河东，多难相逢旧楚宫。振锡才寻三径草，登船忽挂一帆风。几程村饭添盂白，何处山花照衲红？不似投荒憔悴客，沧浪无际问渔翁。
思乡,哀伤#愁绪#想家,岱路中作,入山不五里，景色凄以繁。泉绕汉祠外，雪明秦树根。狂飙晚藤落，斜日溪禽喧。悠悠游子心，对之转忘言。时序既以殊，宁不感乡园。马上重叹息，带暝投孤村。
思乡,哀伤#愁绪#想家,周选部入都闻吴山人卧病金陵念仆极至辄报此章,伏枕他乡几月瘳，秣陵萧瑟已深秋。应知茗艼差为适，何处逍遥不可游。缑岭客将骖白鹤，函关人自拜青牛。书来莫问华阳馆，乞取丹砂老葛侯。
田园,哀伤#想家,村居,丘壑偏宜谢幼舆，清泉碧筱爱吾庐。祗知幽绝堪高枕，未解穷愁好著书。閒过山僧烹笋蕨，倦从野老课菑畬。夕阳流水荆扉静，花满青尊月满裾。
怀人,流泪#想家,答张助甫凉州见寄,涕泪椷书手自题，故人偏忆庾安西。孤城落日临青海，千骑浮云过月氏。射石不妨能饮羽，闭关何事更丸泥。越吟仅得馀双鬓，莫向风尘问执圭。
怀古,哀伤#失意,贾谊宅,洛阳才子屈长沙，旧宅开残橘柚花。天下治安犹痛哭，南方卑湿漫伤嗟。霜寒废阁啼妖鵩，日落荒庭集暮鸦。千载怀湘同有恨，赋成骚客鬓应华。
思乡,孤独#想家,归途,春到南天雪不飞，关山落落壮心违。久无雁过书难得，五见梅开客始归。老屋杉篁寒色健，故园菘芥晚烟肥。还乡富贵惭何有，且试斑斓莱子衣。
田园,孤独#想家,榆社硖口村早发,瘦马长途懒著鞭，客怀牢落五更天。几时不属鸡声管，睡彻东窗日影偏。
怀人,哀伤#想家,有怀族子,秀出吾宗独有君，等閒相别又秋新。江山憔悴生归思，风雨凄凉梦故人。天境尽供分石钓，云溪拟卜住山邻。何时对酒听佳句，洗我胸中一斛尘。
思乡,孤独#想家,题黄鹤楼,巍巍黄鹤古时楼，五百年前此地游。阁笔亭迎霄汉月，长江水接洞庭秋。羌多流寓东西客，无数风帆上下舟。听得一声吹玉笛，何人不动故乡愁。
思乡,恐惧#惊讶#想家,寄凤池故人钟大,谷口遥钟半掩门，疏灯空馆住荒村。棕榈叶上惊新雨，砧杵声中忆故园。多难未销豪杰气，长贫难荅旧交恩。凤池月色歌钟里，应念残山独听猿。
怀古,哀伤#孤独,咏怀古迹十首 其一 太伯祠,斜日春风太伯祠，短垣开遍野蔷蘼。断碑剥蚀残螭字，折鼎消亡故虎彝。采药山深花漠漠，鸱夷宅废草离离。空堂零落丹青尽，留得游人吊古诗。
山水,愁绪#想家,登君山次渔洋山人江阴何明府邀登君山韵二首 其一,三十三峰尽，长江馀断流。崖荒白日迥，潮上晓天浮。陡绝百川障，曰归三载秋。新城不再过，谁与话闲愁。
思乡,哀伤#愁绪#流泪#恐惧#失意#想家,奉寄梅主家兄,寥寥南北雁声沈，萍梗他乡雪满簪。兄自抱孙安稳睡，我因耽禄战兢深。风尘飘?千山暝，道路驱驰百病侵。圣主可怜衰老骨，梅花月下不胜斟。
思乡,哀伤#愁绪#想家,重阳日寄上饶李明府,重阳秋雁未衔芦，始觉他乡节候殊。旅馆但知闻蟋蟀，邮童不解献茱萸。陶潜何处登高醉，倦客停桡一事无。来岁公田多种黍，莫教黄菊笑杨朱。
思乡,愁绪#孤独#失意#想家,次金二秀才铉见寄韵,迢递关河阻，淹留岁月长。孤身仍在客，多病转思乡。易醉三杯酒，难消两鬓霜。安能生羽翼，霄汉远翱翔。
思乡,流泪#失意#想家,子卿归汉图,节旄落尽始归来，白发龙钟老可哀。犹胜生降不归汉，将军空有望乡台。
悼亡,愁绪#想家,哭夫子,回忆分离出世外，吾携稚子返家园。全君名节甘贫苦，无限伤心不敢言。
思乡,愁绪#想家,中秋无月,月到江南不肯明，良宵风雨又纷纷。何人梁苑歌千里，今夜扬州欠二分。误我寻欢沽斗酒，负他学拜换罗裙。天公或惜思乡苦，故遣嫦娥隐白云。
怀人,哀伤#恐惧#思念,寄汀州伍明夫贡元,鬓发遥知各已苍，侧身南望正凄凉。山河遥隔三千里，云树相思二十霜。目断塞鸿伤契阔，梦随辽鹤吊兴亡。世间何处无明月，偏向吾庐照屋梁。
怀人,孤独#流泪,寄顾天锡,两年三度吉州书，一见佳儿更起予。霄汉疏星晨落落，江湖幽梦晚蘧蘧。吟诗性癖同心在，听讼堂空散吏如。独有故人衰病后，忆君清涕欲沾裾。
送别,孤独#失意,被举应徵别乡中故人,皇明照区域，帝思属风云。烧山出隐士，治道送征君。自惟逢艾影，叨名兰桂芬。使君留白璧，天子降玄纁。山鸡终失望，野鹿暂辞群。川气含丹日，乡烟间白云。停骖无以赠，握管遂成文。
怀人,孤独#想家,寄王震甫,三年巴蜀客，万里故人心。若比瞿塘水，思君应更深。
思乡,愁绪#想家,其四,朱颜回忆画堂新，辛苦牛衣二十春。求婿每惭郤鉴赏，改妆宁为鲍宣贫。车裘赠我成游子，甘脆劳卿奉老亲。旧是狂奴今作吏，琴书检点仗何人！
思乡,哀伤#愁绪#想家,九日,今日知何日，他乡忆故乡。黄花一杯酒，白发几重阳。日晚鸦争宿，天寒雁叫霜。客中无此醉，何以敌凄凉。
思乡#田园,想家,闻村舍后高峰名望乡台再题村舍图,卜居恰傍望乡台，万木苍凉杜宇哀。菊径玳梁家尽毁，攀登欲更望谁来。
思乡,愁绪#想家,宿慧果寺,万感清秋夜，愁闻玉漏长。无端如中酒，不尽为思乡。灯暗秋虫入，风酸桂叶香。长歌杂短咏，若个解行藏。
思乡,哀伤#孤独#想家,再使蜀道,眇眇葭萌道，苍苍褒斜谷。烟壑争晦深，云山共重复。古来风尘子，同眩望乡目。芸阁有儒生，轺车倦驰逐。青春客岷岭，白露摇江服。岁月镇羁孤，山川俄反覆。鱼游恋深水，鸟迁恋乔木。如何别亲爱，坐去文章国。蟋蟀鸣户庭，蟏蛸网琴筑。
思乡,哀伤#愁绪#想家,寄五清先生,地比天南一寄声，楚山蜀道两关情。他乡岁月仍羁旅，故国风尘尚甲兵。张翰本非思玉鲙，谢安终不忘苍生。遥瞻山斗徒劳仰，苦恨江湖不易行。
思乡,愁绪#想家,其三,吴山视诸山，耸秀若诸母。上有一段云，使我屡回首。瀫水向浙水，凉飙生远漪。中有一双鲤，为传我所思。高堂有华发，游子行当归。归欤不可缓，霜露沾人衣。
思乡,哀伤#愁绪#想家,忆家,故国千山外，经秋远别离。浮生能几日，为客此多时。衰眼高堂泪，寒砧少妇悲。天涯念游子，风雨共凄其。
思乡,愁绪#想家,武胜关,天险豫疆尽，魂消楚塞绝。雄关闭鸟道，守不用寸铁。崖悬压云沈，树蟠嵌壁裂。日惨未蒙云，天黄正酿雪。不雪游子便，有雪老农悦。石齿结冰澌，马足瘏欲折。荒坂野烧余，青烟乱起灭。使我手足僵，就之生炎热。
怀古#思乡,愁绪#想家,沛上怀古,王气销沉井邑钟，翠华曾此集扶筇。江流已失彭城马，剑去尤号芒砀龙。击筑有歌残碣卧，离宫无主野蒿封。停鞭亦自悲游子，指点风云意每雄。
思乡,愁绪#想家,霁后贻马十二巽,高天风雨散，清气在园林。况我夜初静，当轩鸣绿琴。云开北堂月，庭满南山阴。不见长裾者，空歌游子吟。
思乡,愁绪#想家,其四,荒坟极十顷，上有柏树根。高碑止留趺，文字已不存。茫茫今古殊，地尚名孙墩。百步绝采樵，没世若有神。千年倘思乡，魂登望齐门。
怀人,流泪#思念,寄吴品英茂才,琴水春风入幕宾，延陵公子我姻亲。泥鸿未忍忘陈迹，书鲤从无寄远人。十载相思萦别梦，一官依旧老吟身。新诗抵报平安竹，记取开缄有泪痕。
思乡,愤怒#哀伤#愁绪#流泪#想家,其十二,颜色无常好，春华一以零。悲风蔽地来，四顾何冥冥。寤言怀往路，揽衣从此兴。杀气拳毛发，涕泣断为冰。仰视河汉星，离如水中萍。景光不恋人，游子岂遑宁。夜依牛羊宿，日驱驽马行。努力及明时，安能爱其情。
思乡,哀伤#愁绪#恐惧#惊讶#失意#想家,访朱子谦谏议不遇,旧日云霄侣，他乡岁月深。转蓬惊去住，锻羽怅飞沉。不睹春风面，空馀流水心。言乘木兰舫，来就玉山岑。避客高悬榻，逢人愧盍簪。徒令归兴尽，一谢扫芳林。
思乡,喜悦#想家,东湖社集诗分得秋字,投分邀名侣，晴湖惬胜游。酒香飞盏夜，鬓影洗妆秋。月记蓂初换，萤将火欲流。故乡如在眼，不复更登楼。
怀古,失意#想家,暮春登燕子矶怀古,扬子江南燕子矶，杨花燕子一时飞。六朝人物空流水，两晋山川尽落晖。草色远迷瓜步去，潮声暗打石头归。倚阑天际春三月，惆怅东风动客衣。
思乡,哀伤#想家,秋怀次高参军韵,秋风萧条秋气伤，岁云暮矣思故乡。客行来归正落木，雁飞不下空斜阳。白草冈头风似箭，黄沙戍下月如霜。闻君近有从军作，愁思与之谁短长。
思乡,愁绪#想家,思乡水①,水亦思乡向故山，人流不似水流还。人流若似思乡水，那有离愁在世间。
思乡,哀伤#愁绪#想家,其二,家近名山住亦稀，别来清梦转依依。愁生猿鹤花迷径，恨结松萝月上扉。青镜空悲游子鬓，红尘偏染仕人衣。凭君寄语山灵道，早晚抽簪向翠微。
怀人,流泪#思念,寄南雅上人,曾得音书慰暮年，相思多故信难传。清吟何处题红叶，旧社空怀堕白莲。山水本同真趣向，侯门刚有薄因缘。他时不得君招隐，会逐南归楚客船。
思乡,哀伤#想家,秋夜绝句,飒飒西风入旅愁，江天迢递独登楼。故园此夜堪肠断，露冷山堂桂树秋。
思乡#怀人,哀伤#想家,寄刘敷文,长安局趣不自适，数忆故园相往还。君家轩子最疏快，时从物外来追攀。刘家伯雅复仲雅，何氏大山兼小山。酒酣挥手弄白日，松涛万斛寒潺湲。人琴既逝不可作，予亦俛首逐世缘。旧游一往如梦寐，此乐难再几岁年。松寒桂燠定无恙，林惭涧愧端可怜。知君时复一相念，悠悠两地谁能传。
怀人,愁绪#恐惧#惊讶#思念,次韵陈季陵阅猥藁见寄,相思一日九回肠，多谢来书细作行。镜里有霜怜我老，鼎中无脔付君尝。衰颜本自羞连璧，佳句仍惊得夜光。五凤楼高无此手，曹刘真是及肩墙。
思乡,哀伤#愁绪#恐惧#想家,兰溪叟,戎戎溪市暗，翳翳山云昏。惊雷趣冻雨，顷刻如翻盆。潦涨蛟蜃作，厓裂魑魅奔。游子亦?恍，舍棹投孤村。及明浮霁色，步入兰江门。烈风煽劫火，百室一二存。忽逢病羸叟，呻吟行路难。问之苦何疾，满体催租瘢。千村尽荆杞，何以输王官。嗟我择术闇，半生误儒冠。济世虽有志，老去徒悲酸。对此重恻怛，凛凛毛生寒。
思乡,哀伤#愁绪#想家,客夜,空床坐凄清，佳人渺何许。不省是他乡，依依梦中语。
思乡,哀伤#愁绪#孤独#失意#想家,丰城道中,风烟杳无际，孤棹去悠悠。多病长为客，思乡况属秋。树围平野阔，江涌众山浮。却望云中雁，缄书寄远愁。
思乡,孤独#想家,僧舍对榴花有感,桃李开时泛别艖，禅林又见石榴花。十年九客天中节，一夜千回梦里家。驴背陆沈诗世界，蟹螯寥落酒生涯。乡心欲碎浑难诉，寄语方塘两部蛙。
悼亡,恐惧#惊讶,哭李充昭,虚堂落笔鬼神惊，生縳龙蛇卧素屏。莫怪遗文无谏草，白麻犹未拜延龄。
思乡,孤独#想家,既至潍州寄同考礼者胶西张绅士行上元杨翮文举吴郡钱逵伯行郑元长卿嘉陵杨基孟载吴兴牟鲁仲望燕山翟汾文中东嘉余尧唐（臣）诸暨姜渐羽仪余上虞谢肃凡十人皆自浙西而至南京者也,百战重城破，诸公此日危。忽收文苑士，同草圣朝仪。一苑非余僭，孤生念母慈。故乡瞻望远，愁绝鬓成丝。
思乡,愁绪#想家,一杯亭春望 其一,上上一杯亭，春风何浩浩。今朝柳叶新，昨日梅花缟。匆匆岁月徂，人生容易老。游子惜春辉，王孙怨芳草。芳草年年绿，红颜不再好。一杯复一杯，聊以宽怀抱。
怀人,失意#思念,虔州见郑表新诗因以寄赠,梅花岭里见新诗，感激情深过楚词。平子四愁今莫比，休文八咏自同时。萍乡露冕真堪惜，凤沼鸣珂已讶迟。才子风流定难见，湖南春草但相思。
思乡,愁绪#想家,夏日漫兴,炎天独坐昼偏长，游子燕台忆故乡。寂寞斋中谁共语，愁看双燕话雕梁。
思乡,哀伤#想家,次苏斋再来草元韵①十三首（岁暮寄里中亲友）,海内天涯共岁徂，故乡忆得异乡无。霏霏雨雪伤今我，仆仆风尘悔始吾。祇剩空囊都是涩，且拈寸管未全枯。维桑与梓馀霞照，可有天星烂寿榆。
思乡,愁绪#想家,秋声,秋声一片起，客绪又如何。我是无家者，思乡亦浩歌。
思乡#悼亡,想家#思念,哭黄藜阁同年（光照）八首 其五,陡然噩耗故乡来，万叠相思化劫灰。从此谈时伤口众，任他瓦釜暂鸣雷。
思乡,哀伤#愁绪#孤独#想家,江干偶咏,不觉新愁减带围，客舲犹系水边矶。寒生昨夜初飘叶，秋在他乡听捣衣。江介有风常北转，梦中无路却南归。关情晓向亭皋望，芦荻萧萧雁更飞。
思乡,怨恨#想家,五日同双溪小坐,万里投荒日，三年去国臣。偶逢时序感，重怆别离神。檐杏梢云密，山花过雨新。芳华聊可玩，况对故乡人。
思乡,失意#想家,寄里中诸友赏菊二首 其一,问讯故园今若何，不堪归计尚蹉跎。祇应庭下千丛菊，今岁雨匀花更多。
思乡,愁绪#想家,寄家塾诸生五章 其一,残醺能窘客，落叶易思乡。乱鸟无安夜，寒衾抵大荒。暗风山气涩，低月海阴苍。珍重素衣在，明须问野航。
思乡,恐惧#失意#想家,八月四日与左良宇叔固方展卿由胜溪入宋家岭畅览龙眠山色月出始归,故乡山水区，循途洽幽尚。古木极阴森，层峦分叠嶂。履石渡潺湲，荇藻微纹漾。峭壁傍回溪，争奇不相让。过岭见平畴，樵风忽轻扬。阴阳蓄异形，耳目益昭旷。若匪入山深，孰辨峰殊状。唐宋善游人，题名互相望。倏忽千百年，见者倍惆怅。盛会难再逢，高咏庶相抗。
思乡,哀伤#愁绪#想家,盆梅,有客送苔梅，来自马塍里。斜枝巧盘折，的皪数十蕊。意欲媚春风，宁免少屈己。独怜铁石肠，竟作柔绕指。他乡忽一见，少慰空谷喜。何当解其缚，条直有妙理。幸不入俗眼，入俗梅亦耻。
思乡,哀伤#想家,卧病闻常山旋师策勋宥过王泽大洽因寄李六侍郎（一作御）,寂寂重寂寂，病夫卧秋斋。夜蛩思幽壁，槁叶鸣空阶。南国异气候，火旻尚昏霾。瘴烟跕飞羽，沴气伤百骸。昨闻凯歌旋，饮至酒如淮。无战陋丹水，垂仁轻槁街。清庙既策勋，圆丘俟燔柴。车书一以混，幽远靡不怀。逐客憔悴久，故乡云雨乖。禽鱼各有化，予欲问齐谐。
思乡,愁绪#失意#想家,除夕述怀,转徙天涯眴十年，故乡岁月又频迁。衰门漫诩高阳里，薄产犹馀下噀田。菽水经时违色养，妻孥远道倍情牵。一杯且饮屠苏酒，话到团圞意惘然。
思乡,哀伤#愁绪#想家,端午舟中述怀,凌冬辞乡邑，盛夏滞京师。戒途理舟楫，行行赴郊圻。水宿淹宵晨，我思如渴饥。江流汩滔天，逆浪愆还期。况及陶嘉节，怅焉念旧畿。游子自有怀，明发心不怡。哀哀我二人，何由见容仪。揆辰双讳届，旬日乃于兹。沿流撷芳芷，欲荐不能持。弥恨亘终天，悠悠当告谁。怀禄既不逮，浮名空尔为。誓将理素业，馌饷耕东菑。
怀古,哀伤#想家,咏史二十四首 其一,鸾鷟常特栖，騕袅辞服箱。古来俊杰人，不在亡主堂。六国昔崩分，岂无贤与良。青蝇飞竿旌，谗妾踞瑶房。屈原既放逐，楚事以俇攘。信陵见猜疑，蛙黾游大梁。悠悠狡童心，仁义愁我肠。逝言空国都，啖食恣虎狼。往车有折轴，后驾宜周防。愿回目睫智，一为辨圆方。
战争,失意#想家,送张养正都宪,先生原将种，东观早蜚英。统制新衔命，羌胡已识名。岂为投笔叹，暂作请缨行。沙草关南戍，旌旗塞下营。背人时草檄，入幕夜谈兵。文武真兼济，忠勤定有成。战袍团绣廌，介马粲朱缨。意气吞群羯，勋庸播两京。百年今故典，万里此长城。宵旰忧心泰，边陲指日清。关张非俊杰，韩范本儒生。佩得黄金印，归来谢圣明。
田园,失意#想家,王东村梁药亭唐朴非过集时北道方归,屋尽梅花梦亦寒，徘徊犹自倚阑干。天涯老友云中至，驴背新诗树底看。半世易过闲日少，两年忽别会时难。笑谈不尽风如剪，惆怅长天月又残。
思乡,失意#想家,夜起观月,一春夜多雨，今宵初月明。窗间幽梦觉，起忆故园行。露下花微委，烟中鸟忽鸣。谁同赏清景，惆怅倚前楹。
怀人,孤独#想家,寒夜有怀九韶同不肖奔丧金陵,昨夜寒窗寐不成，荒迷却忆旧游情。孤舟反侧天涯梦，千里劳君两眼青。
怀人,失意#思念,寄黄元斋,来时萧峡驻轻舟，惆怅初年作远游。梦里相思不相见，武功山下月轮秋。
思乡,愁绪#想家,其五十七,从注麟书讥败绩，难瞒马脊卖之爻。龙标落尾从鼍鼓，虎口翻身祇猬毛。杨柳命轻游子折，?舸福稳吴儿操。青编画阁难消汝，逆旅无烟亦偶遭。
思乡,哀伤#怨恨,下第南归夜闻杜鹃偶作,杜鹃晚宿垂杨枝，野碧沙明岸草萋。天寒月落三更后，哽咽数声带雨啼。昨夜东风故园里，肠断江南浪游子。尽日叮咛苦别离，空有羽毛飞不起。
思乡,失意#想家,忽忽,忽忽秋都尽，萧萧昼屡阴。交因贫易淡，门为闭长深。新雪催双鬓，寒灰证此心。南飞何处雁，愁绝故乡音。
思乡,哀伤#愁绪#孤独#想家,秦归仍寓山居庵追感有作,孑孑他乡客，皇皇故国人。伤心三寄食，破胆独游秦。天屈离骚问，山容巢许邻。幔亭谋一席，终作子骞臣。
思乡,哀伤#愁绪#想家,其九 （荅张士然）陆士龙云,士固信知已，微君孰与言。遥遥动参商，有言曷能宣。于时况行迈，悠悠山复川。井邑岂宿识，风俗非所便。故乡真可怀，游子吁可怜。梦寐或见君，宛是乐群年。惊觉嗟索居，写恨酬斯篇。
思乡#怀人,想家,书怀简刘大 其一,客庭风雨似秋天，转忆浮生事渺然。病发到来同落叶，故园归去是何年。凄凉尘梦遥钟外，迢递乡心夕鸟边。萍水不堪流浪远，此行偏动故人怜。
思乡,哀伤#愁绪#想家,寄外兄张会之,与兄憔悴各他乡，细数平生可断肠。少日父兄俱过隙，老来儿女忽成行。梦游湖北心常折，身在周南鬓已苍。莫向秋风原上望，脊令飞堕转悲凉。
战争,流泪#想家,题苏李泣别图,君持汉节晨登路，致使孤臣心独苦。愁云结恨晦天山，泪眼相看别河浒。共陷边尘十九年，君独南归享茅土。边风萧萧征马鸣，飞沙暝遏哀笳声。此去谁知是死别，臣心有恨终难明。徒怜埋骨塞云里，不得随君归汉庭。
思乡,愁绪#失意#想家,庭鹤,池畔摧颓花下鸣，雪衣丹顶不胜情。思乡远隔华亭水，忆别长牵缑岭笙。云路断宁生怅望，鸡群立最憎分明。终年一饱知难得，敢想乘轩道上行。
思乡,孤独#想家,九日过彭泽怀陶靖节,古今彭泽令，寂寂不知名。如何此老翁，千古垂芳声。恶徇五斗米，思解十斛酲。脱衣自漉酒，垢净理何平。九月九日时，采菊餐其英。我行及兹晨，摇落心独惊。况以望乡客，兼之怀古情。徘徊念往迹，独契一长鸣。汤武既不贬，夷齐无乃轻。元尚趣可通，素心本无营。当时意已远，后世谁能明。
思乡,愁绪#想家,春夜吟和鲤南,树头老乌啼哑哑，当年游子初离家。阶庭无人閒绣幕，经时暗雨生昔耶。昏灯照梦苦无影，梦回又恐天无涯。黛蛾晕绝青铜镜，阶前愁谢菖蒲花。
思乡,哀伤#想家,出门,扶杖出门行路难，雨深泥淖几时乾。空肠藜藿三年歉，病骨衣裳六月寒。天子又闻颁凤诏，野人何敢负渔竿。故园桃李俱消歇，欲就邻家借竹看。
思乡,哀伤#想家,高凉杂诗十首 其一 ①珠江晚发,布帆江上挂晴霞，谁遣东风换物华。回忆故园今夜月，曲栏开到几枝花。
思乡#咏物,哀伤#愁绪#想家,雪,吴山冬尽雪初飞，极浦彤云合翠微。越女台边犹黯淡，苏公堤上已芳菲。他乡酒盏愁仍把，虚室琴书净可依。所愿普天歌乐岁，故园休问几时归。
思乡,愁绪#想家,古意,所亲在四方，飘萍无定处。非不数寄书，游子渺难遇。岁晚多疾风，黄叶落枯树。望远无人归，乌鹊故相误。
思乡,愁绪#想家,镫下,积阴镫下焰，独坐冷添衣。江阔书难度，峰高梦不归。耳听寒食近，发为故园稀。莫是愁城恼，多缘酒力微。
思乡,恐惧#想家,暮鸦有感,来时池草吐春芽，秋水惊心落藕花。空记三秋故乡梦，夕阳衰柳看归鸦。
思乡,愁绪#流泪#怨恨#想家,舟中梦大人,虔南三千里，行役已十九。四更见颜色，遂抚游子首。尔来何迟也，宿草三年后。章贡台岿然，吾骨幸不朽。平原留爪发，铁质金石寿。尔鬻故山田，芜秽馀十亩。明明古今义，无几巳无负。欢言忘梦寐，止怆别离久。奈何江天高，摇摇动星斗。秋风鸡一唳，迸泪湿林薮。
田园,哀伤#恐惧,题马渔村行路难小影,狂澜打头山压面，局蹐乾坤萦一线。我行畏路知路难，谈虎还防君色变。君家门前池水清，对门山与楼檐平。此中径路坦于掌，作底胸次添峥嵘。画师写图如有托，洗耳听琴差不恶。可怜冰雪七条弦，千万勿弹螗捕蝉。
思乡,愁绪#孤独#想家,归思,落叶寒相依，游子惜幽独。老马怀故槽，垂头向残仆。劳劳未敢归，家人正饥腹。
思乡,哀伤#愁绪#想家,安陵春夕,乘舟竟绵泽，弭楫次齐关。默听喧春鸟，晴看叠暮山。曲洲饶秀树，别渚聚芳菅。他乡时已茂，游人殊未还。
怀古,哀伤#孤独#怨恨,长安怀古,祸稔萧墙终不知，生人力屈尽边陲。赤龙已赴东方暗，黄犬徒怀上蔡悲。面缺崩城山寂寂，土埋冤骨草离离。秋风解怨扶苏死，露泣烟愁红树枝。
思乡,哀伤#愁绪#想家,酬施主政沄舫次韵,绛帐传经二十春，茫茫瀛海属前尘。偶谈故里遗黎在，重到他乡父执亲。竹寺千秋留韵事，桔园万首寄天真。刺桐城里相逢处，昔日诸生剩几人。旧游星散海东天，晋水江干狎钓船。鲲岛风流诗鼻祖，闽山活泼地行仙。伤时庾信怀乡思，问字侯芭结夙缘。遗集林高成雅贽，先生青眼肯垂怜。
思乡,哀伤#愁绪#想家,过辞归岭,老翁爱园庐，未省越邻坞。婚姻挽他乡，送客犯脩阻。委蛇上高岭，四顾异吾土。相揖遽辞归，惊如避豺虎。漂浮千世下，出意能近古。游子笑安居，相传入名谱。黄尘压碎石，岁月知何许。但有郁苍松，亭亭待斤斧。秋风吹我马，路向此山取。因名重徘徊，不独行役苦。
送别,愁绪#孤独#怨恨#想家,别弟缙后登青龙寺望蓝田山,陌上新离别，苍茫四郊晦。登高不见君，故山复云外。远树蔽行人，长天隐秋塞。心悲宦游子，何处飞征盖。
思乡,哀伤#愁绪#孤独#想家,其二十,寂灭性中莫问觅，恰似他乡迷路客。东西南北总无知，祇个无知大奇特。
怀古,哀伤#怨恨,江陵怀古 其一,纪南休叹霸图空，往迹人犹识渚宫。游猎近驰云梦泽，观兵遥践陆浑戎。细腰贮宠矜秦女，长鬣延宾傲鲁公。末代孤臣赋哀怨，犹然大国有雄风。
怀人,失意#思念,怀曹来殷 其一,忽忽三秋暮，蒹葭况复残。凉飙一以至，落叶洞庭寒。我友今多病，相思独倚阑。因风寄消息，中夜起盘桓。
闺怨,哀伤#孤独,宫词二首 其二,著霜宫树锦离离，强捲珠帘泪暗垂。欲写愁怀秋叶上，风飘恐被外人知。
思乡,流泪#想家,其十 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳,罢尹一年重置对，去家千里涉寒温。青云交友难倾盖，白发慈亲正倚门。目断濠梁横涕泗，梦回京口役形魂。宽恩若未投诸裔，好奉安舆葺故园。
思乡,哀伤#愁绪#想家,除夕,行到海穷处，仍惊岁尽时。灯前谁共影，愁里强吟诗。游子归何日，芳春坐可期。满城箫鼓动，客思已凄其。
思乡,愁绪#想家,过钟莘野留赠,万峰东走峡门青，岩石苍苍见列星。游子偶来停短棹，故人高卧有闲亭。花明栏槛朝长倚，月满溪桥夜不扃。四十年前文酒会，白头相对记趋庭。
闺怨,哀伤#怨恨#想家,闺怨一百二十首 其三十五,肠断关山路转迷，房栊风气冷凄凄。几回愁倚高楼望，错认行人到日西。
怀人,哀伤#思念,江上有怀张叔恭,清川日悠悠，远树何苍苍。群雁向北飞，孤鹤独南翔。美人乐栖遁，采薇陟高冈。相思不可见，烟雾正微茫。
思乡,愁绪#想家,挹珊寄六虚亭晚眺自遣诸诗属和漫成二律以当书讯 其一,游子羁栖岁又周，情怀都被野风收。乘除麦稻推元历，黯淡山河识早秋。暇日读书供养病，及时对酒讳言愁。荒郊有鬼宵窥户，重叠帘衣不上钩。
山水,愤怒#恐惧#想家,登天平山同病老作,老枫臃肿春不叶，山门万古寒鸦色。石巉径微出奥幽，下俯风轩见鹰脊。插天积铁磊嵬高，迎面殊形动魂魄。白公赋泉不赋石，应知对此愁笔力。病翁登临爱绝顶，选杖直上穷行迹。局蹐何必非人间，纵目高空竟何益。我难问天伸不平，更付撑胸千石壁。
思乡,哀伤#愁绪#想家,忆家庙元宵寄族中诸兄弟,太史楼前伐鼓频，香烟飞绕画堂新。六三世代同尊祖，五百云礽本一人。诗酒箫笙喧夜月，子孙兄弟满堂春。年年好景重相会，也念他乡老病身。
田园,哀伤#失意#想家,过常山村店中见菊,黄菊娟娟媚晚秋，等閒野店亦藏幽。国香何恨成沦落，秋月春风不解愁。
思乡,愁绪#想家,赠宋尔义北上访兄兼寄其兄尔孚二首 其一,轻装仍万里，一再未云艰。至性关今古，高情失水山。独怜原鹡去，空忆渚鸿还。以我良朋叹，为君游子颜。
思乡,哀伤#愁绪#想家,苦寒行,远游渔阳城，饮马滹沱湄。河朔恒苦寒，日夕风鸣悲。悲风起广涂，霜霰凋人衣。欲渡川无梁，层冰何垒垒。鸱枭鸣枯杨，豺虎交路衢。深谷多猿猱，得食欢相追。我行岁既晏，十步八九迷。他乡少亲故，相逢知是谁。忧愁铄肌骨，自顾颜鬓衰。俛视飞蓬根，随风时转移。我独久伊郁，岁暮空徘徊。寄语后来人，远游不如归。
悼亡,恐惧#失意#想家,哭江西处士陈陶,寿尽天年命不通，钓溪吟月便成翁。虽云挂剑来坟上，亦恐藏书在壁中。巢父精灵归大夜，客儿才调振遗风。南华至理须齐物，生死即应无异同。
怀人,孤独#想家,怀刘文学中美（此诗据弘治本补入。）,村居最忆龙津好，五月南风熟荔枝。绿树千章云漠漠，明珠万解火离离。风亭月榭孤人兴，楚水淮山恼梦思。遥想故人招旧隐，几从猿鹤问归期。
思乡,愁绪#孤独#想家,寒食遥奠西山寺二首 其一,榆中无草色，春水稍渐车。野祭一盂饭，乡愁千里馀。年年寒食客，日日故园疏。莫讶交亲绝，嵇康懒寄书。
思乡,哀伤#愁绪#孤独#想家,见雁,万古胡沙雁，衡阳到即回。如何九日至，故作永州来。节里他乡客，江边独夜桅。吾亲应念我，烦汝到浯台。
思乡,喜悦#想家,其四,天遣为农老故乡，山园三亩镜湖傍。嫩莎经雨如秧绿，小蝶穿花似茧黄。斗酒只鸡人笑乐，十风五雨岁丰穰。相逢但喜桑麻长，欲话穷通已两忘。
怀人,喜悦#孤独#怨恨#失意#想家#思念,余与杨君铁崖别两年矣庚寅嘉平之朔君自淞泖过余溪上适永嘉曹新民自武林至相与饮酒芝云堂明日铁崖将赴任曹君亦有茂异之举同往武林信欢会之甚难而分携之独易安可不痛饮尽兴以洗此愦愦之怀因以对酒当歌为韵赋诗如左于匡庐属瑛序数语为识,江空暮云合，岁晚雪霰多。佳人美无度，严装径相过。夜宴芝云馆，明发玉山阿。繁声落虚溜，急袖翻回波。客有子曹子，调笑春风歌。歌终易离别，别去愁蹉跎。相思梅花发，不饮当如何。
思乡,哀伤#愁绪#想家,即事,去年伤北使，今日叹南驰。云湿山如动，天低雨欲垂。征夫行未已，游子去何之。正好王师出，崆峒麦熟时。
思乡,愁绪#想家,观风望云,云浮剑阁夜英英，白马江边踏月行。传语啼猿莫相近，恐教游子不胜情。
思乡,哀伤#恐惧#惊讶#想家,久雨初霁书所寓壁,痴雨歇檐滴，顽云开日华。穴垣惊暗笋，抢地惜幽花。市隐静于野，客居閒似家。故园亦皆寓，心定自无哗。
怀人,哀伤#怨恨#想家,渡江望金焦忆往岁与商任叔陆伯玉游兹来陆归商死矣感而有述,忽破风尘梦，凄然感旧游。山川来往处，生死别离愁。沙雁青斜照，江豚黑上游。乾坤汝南北，无限此生浮。
思乡#山水,哀伤#愁绪#想家,登狼山 其一,白屋青山间夕阳，江山如此忽思乡。遥疑泰岳孤云下，却顾沧溟北斗傍。落絮残花春寂寂，疏钟横笛夜茫茫。登临何用谈兵甲，郡国萧条亦感伤。
思乡,愁绪#思念,寄水南刘叔和罗惠卿并古城竺西上人,故园一别向秋风，无数离愁逐断鸿。镜里发从今岁白，尊前花忆去年红。鹿门杳杳遗庞德，庐阜苍苍閟远公。相忆何由谢尘鞅，暮云愁绝大江东。
思乡,愁绪#想家,其三,去岁江城早闭门，今年城外笑歌喧。摐金伐□龙舟上，游子谁知主将恩。
怀古#怀人,想家,黄陵怀古,苍苔一径白云封，三愿深恩起卧龙。道出黄牛筹战守，祀修白马报勋庸。秋风不老隆中树，汉月常悬剑外峰。大业未成名万古，思君到处有遗踪。
悼亡,孤独#想家,哭王孔振客死泸州,飘零万里客，客死更谁依。路远讣音缓，家贫吊者稀。巴歌舁榇曲，橦布附身衣。蜀道难如此，游魂归不归。
思乡,孤独#想家,和杜七学士见寄,谋猷久恨辜明主，骸骨终蒙赐老臣。绝口敢论当世事，放怀重老故园春。闲寻物外忘言客，喜遇杯中得趣人。能作新诗仍寄我，知君心不在埃尘。
思乡,愁绪#想家,其五,文锦坊西后市南，闹竿挑过百花篮。少年游子誇轻俊，拾得双头碧玉簪。
田园,恐惧#想家,次韵答家仲鸾招居南村,五岳归曾作一园，卜居还拟入南村。因无负郭田来食，得免催科役到门。先代乱馀诗与礼，此生愁老弟和昆。斜阳处处吹风雨，鬼啸猩啼不忍言。
闺怨,流泪#想家,春闺怨,花落深闺午漏迟，箜篌弹罢欲沾衣。东风绿遍江南草，底事王孙尚未归。
山水,哀伤#失意#想家,游西山同项可立宿灵隐西庵,薄游厌人境，振策穷幽躅。理公所开凿，遗迹在岩麓。秋杪霜叶丹，石面寒泉绿。仰窥条上猿，攀萝去相逐。物情一何适，人事有羁束。却过猊峰回，遥望松林曲。前山夜来雨，湿云涨崖谷。缥缈辨朱甍，禅房带修竹。故人丹丘彦，抱被能同宿。名篇聊一咏，异书欣共读。蹉跎未闻道，黾勉尚干禄。夙有丘壑期，吾居几时卜。
思乡,愁绪#孤独#怨恨#想家,春晖堂为子徽赋,游子念离别，有客同故乡。三岁始一见，春日已载阳。入门叙契阔，拜母升高堂。晴晖暧迟和，卉木含初芳。兰生欲覆阶，桑榆联景光。妻子勤中馈，珍殽恒自将。眉寿百福具，旨酒盈华觞。飞云淡悠然，采衣烂成章。寸心保终养，庭草萋以长。虽非旧里闾，为乐殊未央。
思乡,孤独#想家,甲戌四月初二日，偕钱子宣大令自长沙起程旋里,十载羁湘两鬓华，轻装细雨出长沙。半帆红日催归客，一路青山送到家。江上忍攀新种柳，篱边待看故园花。同舟琴鹤增行色，情话蓬窗兴倍赊。
怀人,孤独#思念,和曹士开侍御见寄韵①,南台御史忠贯日，当昼妖狐屏无迹。端方自是廊庙器，错落天球间宏璧。记曾缓带理江城，犹忆尊前坐谈客。春树相思白日晚，月梁入梦青灯夕。乘车戴笠高与下，倚楼看镜今非昔。壮心无复夜闻鸡，莫比司空须恨赤。
思乡,哀伤#愁绪#想家,其二,青门柳枝藏暮鸦，经过游子未还家。桃叶渡头可怜水，胭脂井上断肠花。
思乡,孤独#想家,周云圃太守游宦粤东,山左清才骑省郎，期期口吃笑周昌。一官琴鹤艰行李，九曲鱼龙绕故乡。傲骨有时增妩媚，薄醺亦足助清狂。还怜万里饥驱客，海上波涛撼五羊。
思乡,想家#思念,山口,古渡倚双棹，萧萧秋色残。山川南去远，风雨北来寒。极望销魂易，清吟得句难。依稀故园梦，千里下云端。
思乡,愁绪#想家,顷见迂斋谈游子明不容口且诵其诗恨未遂倾盖之愿前年一见既慰我心所恨俱匆遽不得款语近过迂斋闻寄书又复访问死生顾屏窜林壑逃死无日何以辱盛意如此辄成一诗奉寄,平生施迂斋，剧谈高安郡。山川固清远，得士且韵胜。就中拔其尤，游子盖袖领。长哦唱酬诗，使我醉复醒。前年客游杭，冰雪滞归?。相逢逆旅间，一笑交已定。近闻寄书来，谆复问名姓。如公真骐骥，顾我乃下乘。岁晚傥不遗，庶几望三径。
田园,哀伤#恐惧#惊讶#失意,与史西村相值途次遂同载,寒云连雁古长洲，萍梗微踪此水头。幸尔相逢风雨里，他人无限往来舟。远游不尽江湖话，多病还惊霜露秋。一见一回成一笑，老怀离思总悠悠。
思乡,愁绪#想家,其二,坐客三珠秀，王孙玉树高。酒宁关尔辈，山合对吾曹。游子家何定，将军战未鏖。相逢莫相失，群盗正如毛。
闺怨,哀伤#愁绪#想家,秋闺,秋风望关塞，征夫何日归。新凉抛纨扇，沈忧减裙围。鸿雁西北来，哀哀乞寒衣。裁缝宵独坐，红烛对清辉。
思乡,恐惧#惊讶#想家,赋得何处难忘酒 其一,何处难忘酒，凄凄客卧情。故园心事集，孤榻旅魂惊。叶落秋声减，钟摇夜漏平。此时无一盏，何以到馀更。
怀人,愁绪#失意#思念,舟次邵白有怀徐幼文,文章小技耻雕虫，也逐群才赴洛中。多病不宜秋色里，相思只在暮江东。鸡豚篱落茅茨雨，凫鸭陂塘菡萏风。欲买一樽浇寂寞，伤心不与故人同。
怀古,愁绪#流泪,襄阳怀古,疋马南归望故城，半林残雨夕阳明。云边岫接秦山色，树里河流汉水声。堕泪有碑苔色古，拦街无曲酒旗横。那堪回首成陈迹，笳鼓西风怆客情。
思乡,失意#想家,登蓟州城楼得园字,塞北城当蓟北门，三河流接九河源。霸图已逐秋云远，节制新添虎卫尊。几处桑麻思乐业，千家砧杵静朝暾。此时天畔登楼望，眼入西风忆故园。
怀人,喜悦#思念,寄题延陵吴长史山居,魏苑芙蓉沼，梁台脩竹园。徐陈游上国，枚马托名藩。歌赋从容地，追随优渥言。病来谢宾客，归去卧丘樊。岩穴仍招隐，风尘稍避暄。山疑七里濑，水似武陵源。背渚排江阁，迎峰架石门。波澜生枕席，彩翠落琴尊。鸿宝传遗术，离骚念旧恩。秋风怀帝子，春草忆王孙。胜事几人共，赏心千载存。相思隔云外，挂树屡攀翻。
思乡,愁绪#想家,北堂永秀为赵元默赋,北堂坐对宜男草，游子行看永秀图。风渚残灯飞梦近，晓丛清露著花无。香浮寿酒筵初秩，影乱斑衣日未晡。共识王孙家法远，眼前馀庆是贞符。
思乡,愁绪#想家,其十三,游子悲凛秋，秋尽行当冬。雨露变霜雪，寒色日以浓。岂无紫绮裘，绽裂谁与缝。不如早还家，山林专素封。扫松栖霞岭，结茆慧日峰。山南与山北，春风入修筇。时止可以止，道隆从而隆。抱膝且长吟，吾其师卧龙。
思乡,孤独#恐惧#惊讶#想家,与冯信州躬暨夜话感旧,空村万木号，寒雨坐来歇。秋灯照病颜，各已生华发。庭轩飒以清，壶樽偶然设。岂知故乡亲，有似天涯客。十年异出处，相望若秦越。心依玉山云，梦断金门月。欣逢水聚萍，惜别风振叶。人生离合情，且与尽今夕。鹊惊三匝飞，鹏去六月息。何处与子期，神洲有银阙。
思乡,流泪#恐惧#惊讶#想家#思念,北都春日漫书,蓬鬓双侵京国尘，花枝五别故园春。晓莺莫漫惊游宦，夜鹤多应怨主人。日月名迟愁揽镜，江湖兴在忆垂纶。天边涕泪怀吾弟，却恨衣冠系此身。
怀人,流泪#想家,赠别袁性渊并寄舍弟子彦,故人昔别还相见，异县新秋复远违。百里放船将出峡，十年对酒共沾衣。云生绝涧鱼龙出，月落荒江鹳鹤飞。有弟飘零定相觅，为言憔悴几时归。
思乡,哀伤#愁绪#想家,权店楼,四月深山似九秋，潇潇寒雨长离愁。仲宣无复荆州意，日暮他乡一倚楼。
怀人,孤独#思念,夏夜寄怀谢山人时客汾阳,良夜孤清赏，怀君倍黯然。离居三岁似，明月几回圆。紫塞云边树，青山雨后天。相思写不尽，寂寞有冰弦。
思乡,愁绪#想家,南剑值雪,一夜茅檐冻雨声，晓来千岫照人明。真同煮海盐花瑞，不见因风柳絮轻。游子不愁衣短薄，农夫剩喜岁丰成。竹篱草舍犹堪赏，况映镡津一水清。
思乡,愁绪#失意#想家,其四,游子悲天涯，志士栖山阿。少游一款段，何必减伏波。矍铄岂不伟，末路终蹉跎。催科拙下考，当如阳城何。
闺怨,愁绪#思念,宫怨 其一,金屋香吹粉黛香，夜寒高碧见河梁。双星不向人间照，冷尽梨花白玉床。
思乡#田园,哀伤#愁绪#恐惧#惊讶#想家,夜宿荒村,绵绵夕漏深，客恨转伤心。抚弦无人听，对酒时独斟。故乡万里绝，穷愁百虑侵。秋草思边马，绕枝惊夜禽。风度谷馀响，月斜山半阴。劳歌欲叙意，终是白头吟。
怀人,想家#思念,周国雍参藩寄红罽衣赋此为谢,万里蚕丛亦浣纱，使君缄赠自三巴。濯残秋水天孙锦，染尽春山杜宇花。懒集芰荷成短褐，閒过祗树混袈裟。相思几上江边阁，却捲珠帘坐暮霞。
怀古,怨恨#想家,厓门怀古,百战乾坤去已休，夕阳残垒见荒邱。潮痕隐隐犹含恨，山色冥冥尚带愁。三字狱中亡宝鼎，半閒亭上覆金瓯。可堪极目思量处，枫叶芦花两岸秋。
思乡,想家#思念,其二,三月杨花扑酒香，扁舟春水别河梁。销魂漫拟江淹赋，家住金陵亦故乡。
思乡,孤独#想家,英州道中寄大兄 其二,十年惭负土，万里客炎荒。洒竹无枯泪，听猿有寸肠。故乡秋水阔，归路岭云黄。何处牛眠好，愁心日又长。
思乡,愁绪#失意#想家,除夕次胡祭酒韵,灯前又是一年过，久客宁知白发多。天上椒花浑烂熳，故园生计己蹉跎。玉堂诗句联珠玉，华屋笙歌艳绮罗。独坐斋居清似水，早朝又拟候鸣珂。
思乡,愁绪#流泪#想家,其二,奕世宗家不乏贤，衣冠犹见璧珠联。甘为彭泽归来后，欲究庖牺未画前。酒熟但邀邻舍饮，书成应付子孙传。思乡游子情何限，安得相从濯涧泉。
闺怨,想家#思念,春闺词,何事年年别藁砧，东风庭院独沉唫。落花飞絮午愁寂，燕语莺啼春色深。昼锦莫停桑下节，冰清休拾路傍金。相思相见知何日，且傍花前看玉簪。
思乡,哀伤#愁绪#恐惧#惊讶#想家,除夕和顾司勋,天涯惊节序，鹤发日偏长。寓直金陵岁，思归粉署郎。辛盘欢旧俗，浊酒醉他乡。鼓吹江南曲，春来满建章。
思乡,愁绪#想家,题《望云图》,白云常在山中见，怕入征途游子心。安得与云共归去，山中怡悦蔼然深。
战争,愤怒#哀伤#流泪,过韩庙,纷纷天下逐秦鹿，白蛇中断鬼夜哭。将军晚从隆准公，仗剑登坛万人服。西来铁马疾如风，魏豹就虏犹儿童。背水一战赵壁破，飞书才入燕城崩。叱咤素号万人敌，龙生败死犹骨栗。帐下悲歌骓不逝，霸业无成剑铓赤。将军有功当封齐，假王一请君臣疑。鸟尽弓藏良可惜，拭泪更读归赐碑。
悼亡,恐惧#失意#想家,哭三江宫傅① 其一,循墙深敛戢，岣嵝类寒微。位极公还命，名完世独归。竟陵传大玉，台斗赋缁衣。笠泽阴晴外，平芜带远矶。
思乡,失意#想家,其四,秋日同文馆，群书昼可依。衰迟多病在，留滞故园归。但怕酒杯满，莫教诗卷稀。惟羞狂斐句，瓦砾报珍玑。
思乡,失意#想家,其二,数口迢迢寄海边，乡心客计两茫然。老妻岂悉未归意，将谓飘蓬似往年。
思乡,孤独#想家,上巳晚泊龟山作（元祐辛未赋）,薄暮东风不满帆，迟迟未忍去淮南。故园犹在北山北，佳节可怜三月三。兰叶自供游女佩，芸编聊对故人谈。洛桥车骑相望客，曾为吴儿几许惭。
战争,愁绪#怨恨,送吴太学游边,燕台秋色乍阑珊，少借垆头十日閒。说剑风声流易水，弯弓云色坠天山。平沙夜伴孤鸿宿，大漠朝驰驷马还。愁绝南楼离恨杳，西风吹梦出阳关。
思乡,哀伤#愁绪#孤独#想家,端午,节序重重过，京华物物新。安排黍生角，妆点艾为神。穷巷无来客，他乡有故人。挥毫非楚些，谁与吊灵均。
思乡,愁绪#想家,其二,山村鸟夜啼，游子梦初晓。凌晨复驱车，寒风摇树杪。回首一天涯，孤飞云缥缈。将以思古人，令我心如捣。一养轻三公，胡为涉远道。归去娱北堂，菽水堪终老。
怀人,流泪#思念,得梁药亭燕台书因怀石埭之行,国门三献玉，岐路已沾衣。复铩双鸾翮，居然后雁归。乘风潮荡漾，临水叶翻飞。牛渚高吟夜，相思方掩扉。
思乡,哀伤#愁绪#想家,白菊 其一,似嫌秾艳不宜秋，洗尽铅华一色幽。露滴半阶无处觅，风来三径有香流。当筵合配银为斝，插帽惊看雪满头。白发他乡还对汝，重阳无限故园愁。
思乡,愁绪#想家,其六,贱妾燕子身，衔泥巢君堂。游子黄鹄志，辞家犹南翔。采花为谁容，袭兰为谁香。安得小心风，寄子双明珰。
思乡,孤独#想家,秋夜,岂敢欹芳树，多时信转蓬。乡心生夜雨，客病卧秋风。大药三山外，浮名四海中。自知成汗漫，还与众人同。
咏物,哀伤#愁绪,题竹,独坐湘江浔，见此丛篁幽。风雨日暝晦，万雀声啁啾。垂垂正结实，恐为鹓雏谋。岂无九苞羽，飞下十二楼。延伫久不见，此意良悠悠。我因王者瑞，极意垂鸿猷。采之欲往食，道路阻且修。问之在何所，乃古西康州。西康有西伯，已矣三千秋。至尊应昌运，致此能无忧。清时一再睹，咄哉何所求。
思乡,哀伤#愁绪#想家,秋夜,萍梗何时定，愁怀与夜长。新秋犹逆旅，故国似他乡。老马频嘶草，寒蛩空殷床。思归不成梦，展转及晨光。
思乡,愁绪#想家,榆城听角,十年游子在天涯，一夜秋风又忆家。恨杀叶榆城上角，晓来吹入小梅花。
思乡,哀伤#孤独#失意#想家,其十四,大化有培覆，贫穷固其常。奈何东邻子，索居多慨慷。在桁无悬衣，晨飧旷储粮。饥寒不自保，妻子安得将。投杖出门去，仰逐浮云翔。周流极四海，组练归故乡。寄语寰中士，空乏庸何伤。
思乡,哀伤#愁绪#恐惧#想家,其五,扪萝有约招山鬼，煨芋惟堪共懒残。食橡衣麻聊自给，雏鸦乳雀各相欢。缠绵岁月他乡短，战斗山河噩梦看。安步柴车当晚肉，幸无长铗傍人弹。
思乡,哀伤#想家,情诗,暧暧云间月，圆缺自有时。翩翩梁上燕，犹傍故巢归。如何远游子，去去无返期。别时春葩芳，今见秋叶飞。洞房夜凄其，寂历生尘丝。流萤入孤幔，蟋蟀鸣坐隅。精诚感宵梦，会晤空斯须。宁作清流源，不作浊水泥。冰霜谅自保，兹怀君讵知。
思乡,愁绪#失意#想家,洪武戊寅予去官平陆有律诗二章曾录示宋广文至洪武辛巳告放归田里复赓前韵二首仍简宋广文 其一,一别吴山又四年，客途流落几扶颠。诸生专业无多子，同宦居官有几员。感旧听残秋夜雨，思乡吟断夕阳天。有时一付掀髯笑，得失原来是偶然。
咏物,哀伤#孤独,野菊,离离嵓下菊，无主混蓬茅。路断秋光隔，山明水影交。荒丛鸣蟋蟀，寒叶挂蟏蛸。拟访陶庐饮，柴扉何处敲。
思乡,孤独#想家,其三 卢三邀酌酒楼,椰叶蒙茸覆酒床，清歌一曲压君觞。醉中欲忌身为客，梦里那知又故乡。
思乡,哀伤#想家,啜茶,故乡茶叶异乡烹，添得吟肠一味清。水凿冰崖凝碧碗，火翻雪浪覆青瓶。含鎗谩说呈新品，带脚从今减旧声。愧我相知无谏议，也须三碗坐严更。
山水,哀伤#孤独,望金山北固列戍,昔游山水多题壁，近巳金焦列戌旗。千里音书兵火后，孤舟烟雨旅愁知。地分南北风尘合，江静鱼龙鼓角悲。憔悴一身行役久，不须双鲤慰离居。
思乡,哀伤#愁绪#想家,冬夜闻雁分得乡字,永夜方无寐，征鸿叫早霜。声遗孤枕冷，影过一灯长。塞上无缯缴，江干有稻粱。不须愁雨雪，兄弟共他乡。
思乡,愁绪#想家,晓发大寺镇,孤村鸡报曙，游子动归桡。河带明星落，烟迎旭日消。地卑多近水，湖曲不通潮。野店香醪熟，侵晨向客招。
咏物,怨恨#想家,咏雪,同云密密四山围，凛冽寒风撼竹扉。万树有花蜂不采，三山无路客行稀。窗间夜坐衣嫌薄，炉到更深火自微。惟有烟波江上月，渔翁犹带满蓑归。
思乡,愁绪#想家,其十 山馆,穷涂游子年华晚，折赠无人信手题。留恋清香忍回首，五更立马断桥西。
怀人,想家#思念,泰和舟中怀罗道源少参,舟泊临江喜再逢，联舟相送过邻封。百年友道诗篇里，千里乡情酒盏中。满腹经纶缘此见，一腔春意为谁浓。无因写得相思句，尺牍秋风寄便鸿。
战争,孤独#流泪,其六,潇湘江上雪中神，劲节寒花趣最真。守志汉宫辞辇客，报恩湘水泣珠人。瑶琴调转关山月，羌笛声催车马尘。清境皎然无滓翳，谁能识破此时春。
思乡,哀伤#愁绪#失意#想家,拟古,我马既已秣，我车亦已膏。游子志远行，岂惮终夜劳。海水自言深，泰山自言高。去去涉长道，岁月疾如埽。譬彼风中花，衰谢不复好。惟有惓惓怀，日夕不离抱。
思乡,喜悦#惊讶#想家,电孙生于闽允祯以电名之书报即惊其命名失于所择后果早殁正如电虽光而不久也诗以哭之,万里庭阶长瑞兰，老翁衰病即怡颜。一封书堕数行泪，三尺土堆何处山。灵迹远从闽岳降，旅魂应望故乡还。始闻名电微惊怪，闪烁浮光一瞬间。
思乡,哀伤#愁绪#想家,赠果亭侄,羡尔他乡住，团圞聚一家。青山欣有托，白发笑同华。今古如流水，升沈付落花。故园何日返，重与话桑麻。
思乡#山水,想家,游龙山呈吴子鱼先生,桃花开后杏花稀，客子来时燕子飞。山郭数村芳草合，野篱三面乱峰围。风尘歧路何年尽，破帽长裾此计非。遥忆故乡归不得，白鸥春水掩柴扉。
思乡,愁绪#想家,复作山字绝句呈圆机,羊头山笑鸡头山，我粲文章尔漫顽。游子白头颜不少，任人讥侮亢高颜。
思乡,哀伤#想家,东蒙秋日,九日易为风，凄其远望同。碧山分雪白，黄叶变霜红。客梦初闻雁，乡心久忆菘。祇今将改岁，何以谢东蒙。
思乡,哀伤#愁绪#孤独#想家,重九偕小溪弟游李文恭公园林,榜花天气半晴阴，水石平泉许更寻。菊似故人逢晚节，风催黄叶作秋吟。孤舟凉雨他乡客，弦管楼台往日心。耆旧不存乡社散，妙高峰已倦登临。
思乡,愁绪#孤独#想家,南行,游子悲乡国，孤舟傍岸洄。机心能自信，沙鸟不须猜。夜静滩声落，江空月色来。钓龙竿尚在，重上越王台。
思乡,流泪#想家,其三,万里悲笳朔气深，故园摇落倍沾襟。登楼漫拟刘琨啸，出郭谁为梁甫吟。普天丘墓无新旧，近海云山有古今。去国岂须怜郑谷，徘徊鸥鸟是知音。
思乡#山水,哀伤,登中条山东头,魏国中条此尽头，登临暇日兴悠悠。两崖势转黄流静，万壑声寒碧树秋。官舍飞甍临远谷，琳宫细路绕层丘。风光满目皆吾土，逸气飘然总胜游。
思乡,愁绪#想家,徐锦衣西园陪饯内兄 其一,素雪舒梅遍，苍烟带竹深。林扉开净色，庭木落疏阴。五马故人去，三杯游子吟。池亭多可到，归路恐难寻。
思乡,哀伤#想家,其三,四壁音容惨，忽焉思故乡。老妻知岁事，料得一家忙。谁念居官者，只身惟雪霜。幸儿伴我侧，谈笑且开觞。只恐倚门望，凄然憾夜长。
思乡,愁绪#想家,其五十七 西溪,西溪在湖外，一派濯残阳。游子托渔艇，却愁归路长。
思乡,哀伤#想家,又得潮字,岁序何磅礴，宦情转寂寥。相逢不醉饮，其奈此良宵。夜筑当风壮，春灯带月骄。乡心与羁思，同入大江潮。
思乡,哀伤#愁绪#想家,头陀岭,峭绝不可步，肩舆屡颠覆。南北三十里，上下九回曲。两畔沿古松，虬枝乱相续。根迸石齿裂，叶密云气宿。或一盖高张，或万蛇奔促。或魑魅隐见，或虎豹踯躅。纵无游子悲，遇此亦惨目。鼠梯侧将崩，鸟径深更蹙。吾道岂终穷，朅来意何欲。
思乡#山水,想家,游雅山,层峦万叠削芙蓉，东望沧溟渺未穷。睥睨孤城横海戍，艨艟巨舰壮军容。飞来一鹤平芜下，坐对三山烟雨中。四十馀年违宦履，故乡尊酒此还同。
思乡,哀伤#愁绪#想家,发闽中向匡庐寄蔡艮若,劳生同逆旅，何处是他乡。渐听人声改，才知客路长。买舟彭蠡月，回首洛桥霜。指却飞花笑，闲身尔亦忙。
怀人,孤独#想家#思念,春日怀人,林岭春云满，陂湖春水多。旧乡书不到，久客意如何。老去长牢落，悲来一啸歌。故人今在否，相忆梦青萝。
怀人,哀伤#愁绪#想家,寄怀王蜀子病还故山,时节去悠悠，亭皋野水流。怀人雨侵晓，归客病兼秋。闭户多黄叶，穷经易白头。思君无限意，不独感离愁。
田园,哀伤#想家,奉母避难至中村符征岩茂才宅感赋,白云深处托慈闱，到此穷人得所归。避地敢劳歌夏屋，循陔犹幸近春晖。孔融任侠交情重，公瑾升堂古道稀。不觉欢留五晨夕，两家情意尚依依。
思乡,孤独#想家,稽山,我识康庐面，亦抚终南背。平生爱山心，于此可无悔。晚归古会稽，开门与山对。奇峰绾髻鬟，横岭扫眉黛。岂亦念孤愁，一日变万态。风月娱朝夕，云烟阅明晦。一洗故乡悲，更益吾庐爱。东偏得山多，寝食鲜不在。宁无度世人，谈笑见英概。御风倘可留，为我倾玉瀣。
思乡,哀伤#愁绪#想家,六皆兄招诸子集蠖庵侍御宅,凤炬辉辉照画堂，秋深终是感他乡。琴樽尚恋严公宅，畚锸谁操谷口庄。岂为上书留北阙，犹思取妇溷东方。愁来鲁酒都无用，坐听西风雁一行。
思乡,流泪#想家,孟县过黄河,边陲何日靖干戈，只为雄心任折磨。羸马轻装过孟县，斜风细雨渡黄河。旁人书剑飘零惯，商妇琵琶涕泪多。苦忆故园归未得，樽前聊许醉颜酡。
思乡,哀伤#失意#想家,其九,死者已矣存者散，故园惆怅不胜春。谏争袁盎新承召，坐啸孙登乐守贫。往事悠悠同逝水，诸公衮衮共扶轮。杜陵流落江湖久，老向人间逐后尘。
思乡,哀伤#愁绪#想家,晚过元老,煮茗月才上，观棋兴未央。纶巾堕清夜，羽扇委初凉。玉露飞莲沼，银河带草堂。聊凭明净几，那觉是他乡。
思乡,哀伤#愁绪#孤独#想家,除夕示敬伯,晓日离离桂影斜，一声寒阵起栖鸦。客情只坐残书好，莫问他乡度岁华。
怀人,失意#想家,暮秋述怀（一作 薛蕙 诗，题作《草堂》）,潇潇寒雨对高秋，寂寂空床拥敝裘。归向钧天频有梦，挽回沧海独无谋。平生颇爱任公子，末路方思马少游。珍重故人招隐意，家园南郭可淹留。
怀人,哀伤#想家#思念,秋泊吴门寄友,尊酒旗亭说旧游，重来茂苑又深秋。烟霞静锁诗人屋，风雨常欺倦客楼。独雁叫群天漠漠，蹇驴畏滑路悠悠。相思清夜黄花老，一盏寒灯万斛愁。
战争,孤独#恐惧,边户,家世为边户，年年常备胡。儿僮习鞍马，妇女能弯弧。胡尘朝夕起，虏骑蔑如无。邂逅辄相射，杀伤两常俱。自从澶州盟，南北结欢娱。虽云免战斗，两地供赋租。将吏戒生事，庙堂为远图。身居界河上，不敢界河渔。
思乡,孤独#想家,次韵王巩廷评招饮,病忆故乡同越舄，性安田野似裨谌。都城岁晚不归去，客舍夜寒犹独吟。樽酒怜君偏好客，诗篇寄我谬知音。会须雪里相从饮，履迹旋平无处寻。
思乡,愁绪#想家,除夕有感,除夕前年已去家，今年除夕在京华。万山积雪断归雁，双柏隔窗栖乱鸦。节序不情看过隙，浮名无蒂漫蒸沙。思乡有梦无缘到，银烛销红斗柄斜。
思乡,流泪#想家,病中秋夜梦归,衰草离披白露凉，草根蟋蟀近匡床。支颐恍惚闻残□，欹枕迢遥到故乡。悴貌入庐惊弟妹，高堂挥泪诘行藏。一声梦断南归雁，月照寒窗秋夜长。
思乡,孤独#想家,广陵,日暮添乡思，孤舟宿广陵。晚风摇酒旆，寒雨湿渔罾。影暗原头树，光微渡口灯。故园何处是，归梦杳难凭。
思乡,愁绪#想家#思念,晚晴,朝来寒露重，旭日庆新晴。长空烟霭净，遥岑锦绣明。野竞农夫穫，路多游子行。岁事竟如何，且欲供粢盛。矧彼关外戍，仰哺十万兵。粮运傥不绝，因缘活此生。吾家有瘠田，努力事躬耕。宁辞畎亩劳，每作风雨惊。心期了租赋，敢望仓箱盈。耋龄无多日，妄意观太平。
思乡,愁绪#流泪#想家,集陈辅德候潮亭闻洪孺成出都,百尺楼前花欲飞，天涯游子竟谁依。春风西北无消息，海色东南有是非。白璧此时还按剑，黄河落日易沾衣。共言骏骨千金尽，不信骅骝志独违。
思乡,哀伤#孤独#想家,小雨池上同韩孟郁对酌,夜听滴沥溜檐响。纸窗划电明如晃。朝来积水漫平池，萍叶离离沿阶上。我家剩水绕门前。绿筱丛中泊钓船。湘帘捲练平如席，梦里潮声到枕边。朅来市上红尘走。僦居徒傍官衢口。半亩方池澹不流，更无隙地栽花柳。今朝疑对辋川图。曲阑干外看模糊。强将芥子投杯沼，陆地岂必非江湖。乡心对此全消遣，况有高人问酒沽。
田园,哀伤#失意,秋日江村即事有怀沈秀才,泾上菰蒲接渚田，江村风景渐凄然。西邻夜静开舂稻，南浦秋深罢采莲。迁客暂归仍远别，野人多病只高眠。明朝风雨重阳节，依旧孤吟向菊边。
思乡,喜悦#想家,故园,故园殊可乐，何意任飞蓬。万壑桃花雨，千村竹箭风。玉函神禹穴，翠嶂越王宫。登岱应回首，鸡鸣沧海红。
思乡,哀伤#愁绪#想家,除夕,残腊禅房静，青灯玉漏迟。不眠成隐几，独酌更支颐。年尽他乡夜，人过半百时。自怜游子意，吾道况如丝。
思乡,哀伤#想家,己丑正月二十四日避地盐楹入省坑存思庵和旧韵 其一,到此于今四，情深即故乡。新松知改径，旧竹不依行。平施天犹病，周回日载阳。邻人馈鸡黍，厚意未能偿。
怀人,哀伤#孤独,过三郊驿却寄杨评事时此子郭令公欲有表荐,冉冉青衫客，悠悠白发人。乱山孤驿暮，长路百花新。终岁行他县，全家望此身。更思君去就，早晚问平津。
思乡,愁绪#想家,其三,湖间波声环佩音，湖上游子纷如林。坐窗日梦旧游处，屯云重雾专积阴。凄风剥香梅坞滑，轻烟暝翠松行深。画船载酒年少事，老不耐闲犹此心。
思乡,愁绪#想家,王履吉示余春日即事之作久而未复三月望后汎舟出西郭借韵赠答,郭西杨柳绿烟多，续续春舟载绮罗。落日千山眉敛黛，清江一曲眼横波。偶追胜践抛尘虑，坐惜芳华对酒歌。欲赴江南游子意，古原春草恨如何。
怀人,哀伤#流泪,寄沈北山,故人天末近如何，慷慨如同斫地歌。日落万山连碣石，风高一雁下滹沱。刘蕡下第文章贵，阮籍穷途涕泪多。有约吟春驮细马，黄金台畔共婆娑。
怀人,流泪#想家,和山本悌二郎见怀元韵,廿年沧海尚横流，失笑童蒙匪我求。一任时贤许牛后，谁从邺下数龙头。试看饥渴归心易，小待桑榆反掌收。祇有二峰能见忆，思君端欲赋重游。
怀人,哀伤#想家,怀会兄邬少溪先生,联辔偕游京国来，知君夙抱出群才。平原士忆苏湖帐，建寿民悲楚岘台。满目烟霞归啸咏，一樽风月畅襟怀。故人每切蒹葭想，安得相从展丽裁。
战争#思乡,想家,其二,青铜峡里韦州路，十去从军九不回。白骨似沙沙似雪，将军休上望乡台。
思乡,愁绪#想家,下江南向夔州,天明江雾歇，洲浦棹歌来。绿水逶迤去，青山相向开。城临蜀帝祀，云接楚王台。旧知巫山上，游子共徘徊。
思乡#怀人,哀伤#想家,维扬冬末寄幕中二从事（一作杜荀鹤诗）,江上数株桑枣树，自从离乱更荒凉。那堪旅馆经残腊，秪把空书寄故乡。典尽客衣三尺雪，鍊精诗句一头霜。故人多在芙蓉幕，应笑孜孜道未光。
思乡,哀伤#愁绪#想家,八月十四夜拔可宅中露台,家山风物别成忘，良夜乘高试一望。月静方知双塔闹，雾低惟觉满城香。惊枝群鸟难安梦，闻笛离人易断肠。直恨清辉同万里，谁言秋思在他乡。
思乡,哀伤#想家,九江旅夜,夜雨江城有客归，故园梦绕一湖飞。横眠短榻携镫近，漫数疏钟出寺微。独雁唳空悲远道，乱虫狎火笑忘机。卷帷起向南轩坐，断续轻风已满衣。
悼亡,喜悦#想家,哭旅儿 其一,早慧物所志，汝质乃近愚。独喜性静默，嗜好与俗殊。家贫无长物，所有书五车。喜汝能博涉，六籍供田渔。汝爷笑谓我，此吾行秘书。每当下学归，兄弟相喁于。作字亦不丑，簪花善临摹。书成请评骘，含笑牵娘裾。我老百无欢，见此颇自娱。此景今不再，回首悲何如。
思乡,哀伤#愁绪#流泪#想家,浔州东津驿书感,沿回左江湄，至止东津驿。游子怀往事，恻怆泪沾臆。昔在景泰中，蛮獠祸孔棘。我祖宪府英，提兵此驻节。疆场赖敉宁，蛇狶就俘馘。王事诚辛勤，营星陨中夕。去今六十载，相传犹仰德。嗟予小弱孙，寡昧何所识。王命使南交，幸兹吊遗迹。天涯岁云暮，寒风吹独立。
思乡,愁绪#失意#想家,九日怀览民弟,黯黯登临日，萧萧风雨来。愁心驰冀北，极目望金台。游子悲摇落，穷途哭草莱。鲛人珠的皪，荆客玉摧颓。造物殊无意，乾坤弃不材。浮名消岁月，事业等尘埃。踯躅燕山道，徘徊易水隈。黄金知已罄，白发定相催。迢递三千里，凄凉九日杯。壮心虽未掷，落魄实堪哀。对菊应多恨，悲秋赋必裁。亲知多不遇，襟抱有谁开。
思乡,哀伤#想家,常山喜得家信三首 其一,此日逢家信，千金喜更真。客瞻异乡月，人别故园春。安稳无馀望，康强有老亲。拳拳寸草意，感激戴苍旻。
思乡,愁绪#想家,客中寄家书并简季道侄,东隐三年别，西风一纸书。逢人相问讯，念我独勤渠。游子司吾土，先人有弊庐。欲归归未得，妻子定何如。
思乡,想家#思念,书报杨生题后,怜汝相思意，题书远寄将。别来皆老大，归去益凄凉。秋病眠山屋，春游罢野航。乡心纷纸尾，零乱不成行。
思乡,愁绪#想家,北云篇,君家楼北楼子山，大椿千年去不还。白云一片松间起，游子相望泪如雨。殷勤夜乌莫更啼，东方日出烟生缕。
思乡,愁绪#想家,使交过嘉兴舟中对雨,雨上群山暝，云深万木稠。横斜飞迥野，飒爽送高秋。弭节依萧寺，孤吟倚舵楼。故园犹咫尺，早巳动离愁。
思乡,愁绪#想家,立秋日子顾绎堂贻上湘北幼华过集,游子感时节，含意难独立。秋色萧条来，西日忽已入。风落庭草低，雨过檐禽集。高月夕尚圜，明星露犹湿。兵出吟笳稀，戍远捣衣急。良时今欲暮，无为苦忧悒。请看头上丝，日夜不可戢。危涂行潦深，白驹愿维絷。
战争,恐惧#惊讶#想家,夜寒行,昨日天寒不成醉，今日天寒不成寐。醉迟得酒可强欢，寐少愁多频发喟。紫竿苇炬闹荒城，役夫遥作鹳鸭鸣。拥衾高枕未云苦，熟听但觉令人惊。乌孙黄鹄飞不返，辽城白骨填未满。朔风萧萧吹成旗，居人何如去人远。丈夫无成霜满须，沙场万里星河疏。南墙诗翁穷据炉，北窗少年犹读书。
思乡,愁绪#想家,赠远斋和尚,度岭为游子，飘然二十春。重逢成老大，一悟彻天人。无缝衣常暖，非台镜不尘。桃花今又发，消息可谁真。
思乡,孤独#怨恨#想家,庚申七日,今夕何夕是巧夕，爱说人间七月七。瓜果筵陈事绮罗，飘香婍妮妆楼侧。对月临风针线多，五色缕穿九孔隙。天家会合正团圞，那许人间余巧乞。我愧无书腹曝庭，空负亭午当空日。千里乡心又隔年，女牛亦笑人离别。银河昨夜经雨余，鹊路尘清更如涤。还访君平卖卜人，灵槎重觅支机石。
思乡,哀伤#愁绪#想家,欧公诗有云俸优食饱力不用官閒日永睡莫兴因广之,日长官事少，食饱俸钱优。宴坐香凝篆，欲眠书枕头。莫知斯我贵，此外更何求。毕竟归田是，他乡莫久留。
思乡,失意#想家#思念,湖上逢吴巨年有赠,蒿莱长掩故园扉，白首飘零意不违。倚槛秋阴开巨壑，垂帘山色下斜晖。风尘未老双蓬鬓，意气徒高一布衣。我自草堂丛桂发，应怜逋客未成归。
思乡,哀伤#想家,渚宫春日因怀有作,旧业树连湘树远，家山云与岳云平。僧来已说无耕钓，雁去那知有弟兄。客思莫牵蝴蝶梦，乡心自忆鹧鸪声。沙头南望堪肠断，谁把归舟载我行。
思乡,愁绪#想家,夜坐二首 其一,放衙归燕寝，独坐向黄昏。世变同蕉鹿，羁栖若槛猿。未忘轩冕累，暂远市朝喧。暗想连宵梦，依依在故园。
思乡#田园,想家,村居夜坐读王右丞山中与裴迪书爱其清婉有魏晋风味因集其语作诗一首亦老坡哨遍之义也,景气既和畅，故园殊可依。远山映清月，曲水涵沦漪。寒犬吠如豹，村舂闻自机。因思曩昔友，携手同赋诗。
怀人,喜悦#流泪#想家#思念,次韵和余嘉宾御史见寄,二纪相思欲奋飞，百年心事苦相违。风尘跋涉容颜改，豺虎纵横信使稀。忽枉缄书如见面，不胜悲喜却沾衣。有怀欲语无由写，骢马天涯几日归。
思乡,愁绪#想家,风雪泊沧洲（州守张缙己丑所取士留酌久之）,鲸川云暗雨霏霏，又见寒风捲雪飞。尊酒重劳留客住，楼船直解阻人归。使君情话灯前久，游子乡书雁后稀。北阙天高南国远，倚篷一望两依依。
思乡,哀伤#愁绪#孤独#恐惧#想家,其三 鹧鸪,湘江两岸无茅宇，湘竹阴阴覆江渚。春来未听一声莺，只有鹧鸪啼暮雨。怜渠亦是他乡客，苦向人啼行不得。纵教行得也消魂，那个行人不头白。
怀古,哀伤#怨恨,拜三闾大夫墓,三闾蝉蜕后，玉佩葬湘川。披发重华侧，扬灵太乙前。墓田滋杜若，宗国委寒烟。词赋开苗裔，千秋哀怨传。
思乡,哀伤#愁绪#想家,移居张元易朱汝修过集得花字,天涯何处不为家，渐见东风换物华。开径却惭非蒋诩，谈经真喜得侯芭。云移双阙来新月，雪霁千门集暝鸦。容易他乡成酩酊，灯前犹自问梅花。
思乡,哀伤#愁绪#想家,再和时可二首 其一,芝眉不见忽经旬，屡出新篇故恼人。应共翰林争敏捷，岂如开府但清新。鸡豚且入他乡社，桃李何殊故国春。白发苍髯共携手，从来管鲍两忘贫。
思乡,哀伤#想家,秋风,萧萧入夜动清商，披拂园林草木黄。快意扫除天下热，可人吹送枕边凉。荻花枫叶愁江渚，莼菜鲈鱼忆故乡。万里碧天云散尽，冲开征雁不成行。
思乡,愁绪#孤独#失意#想家,壬戌除夕寓九江官舍,腊尽长途客，官斋度此宵。思乡千里外，归梦九江遥。海树春将到，溪梅雪未消。问程心更远，惆怅路迢迢。
思乡,愁绪#想家,其二,符离学舍小于舟，醉后休嫌屋打头。犹胜长安宦游子，一生辛苦事王侯。
思乡,恐惧#惊讶#想家,其二,澹澹故园月，晖晖垂屋星。阑夕伴客语，已复过我庭。谁为旋其枢，未觉顾兔灵。要知本不动，莫作流转惊。
思乡#田园,愁绪#想家,杨村大风,仲冬天气肃，疋马向河干。林撼风声厉，沙昏日色寒。驱驰竟何意，漂泊不成欢。天地无情者，谁怜游子难。
思乡,愁绪#孤独#想家,寄朱兵使,西风吹一雁，寒色满萧关。偃蹇三河客，飘零几日还。尘途双白鬓，旅梦半青山。麟阁无消息，空摧游子颜。
思乡,哀伤#愁绪#孤独#想家,丁酉除日道州作二首 其一,驱驰惊道远，衰白感年除。浮世皆为客，他乡亦可居。酒杯从仆进，风物向春舒。眷恋残更漏，挑灯展旧书。
思乡,哀伤#失意#想家,和王瑞之旅怀见寄,万卷图书一苇航，不因流落滞遐方。行迟秖为山留坐，閒绝惟应酒送忙。旅馆风烟多胜日，故园桑梓未斜阳。秋来亦有归飞燕，王谢堂高是异乡。
战争,流泪#想家,黑河秋雨引赋赵王孙家琵琶盖其名也,胡天夜裂天垂泣，云压鹰低翻翅湿。髯王醉影抱寒惊，毡殿嘈嘈箭鸣急。红冰泪落衰灯下，倒卷河流入弦泻。瘦驼卧碛歇铃车，扑朔阴沙鬼行野。汉魂私语鬓风凄，都护营荒咽冻鼙。兰山木叶连愁起，散入塞门三万里。梦断金蟾隔烟小，青冢埋声秋不晓。
思乡,愁绪#想家,客中和史明古,一尊谁共合朋簪，又见空阶覆绿阴。草色不销游子恨，月光偏照故人心。霜前白雁音书在，雨外青山别路深。安得携琴溪上去，社中重觅旧知音。
思乡,愤怒#哀伤#想家,旅夜 其一,秋宵似岁长，旅馆更荒凉。灯暗鼠出穴，天寒虫近床。羁栖弥岁月，老大易悲伤。幸有茅庐在，何为别故乡。
战争,流泪#恐惧#惊讶,送抚宁侯朱永北征,单于猎骑惊云中，羽书夜入甘泉宫。君王抚髀思颇牧，将军勇略千人雄。去年征南闻凯奏，侯印腰间大如斗。今年北征初受脤，剑锋拟斫楼兰首。铁马横行塞草春，阴山瀚海无烟尘。归来看取麒麟阁，汉家卫霍何其人。
思乡,失意#想家,其三,皇天久霖雨，四顾无行迹。客至馈一鳞，愧汝携双屐。结庐江山上，歌哭在夙昔。田园日夕佳，有如故乡陌。回首走中原，觊觎干时策。江湖一俯仰，云龙失咫尺。养生媚初襟，缮性就安宅。轗轲志士肠，留言證坚白。
战争#闺怨,愁绪,春怨,昨夜春寒冷如水，梦入关山数千里。萧郎近报在凉州，一寸心驰边上头。
思乡,流泪#想家,居延海树闻莺同作,边地无芳树，莺声忽听新。间关如有意，愁绝若怀人。明妃失汉宠，蔡女没胡尘。坐闻应落泪，况忆故园春。
思乡,哀伤#愁绪#想家,舟抵胥江值王师东下,北来风雨满长途，浊酒他乡客思孤。铜柱烽烟连日夜，楼船戈甲下江湖。朝廷石画谁今得，诸将金貂莫浪图。白首看山重引兴，故园三径任荒芜。
田园,哀伤#孤独#怨恨#想家,题高房山写山村图卷,我家仇山阳，昔有数椽屋。误落尘市间，读书学干禄。井枯灶烟绝，况复问松菊。如此五十年，一出不可复。高侯丘壑胸，知我志幽独。为写隐居图，寒溪入空谷。苍石压危构，白云养乔木。向来仇池梦，历历在我目。何哉草堂资，政尔饭不足。视我舌尚存，吾居有时卜。
思乡,怨恨#想家,至后,三历推周正，今当七帙开。不应嫌老迫，更用著愁催。酒竭倾浑滓，炉残恋暖灰。故园归去好，移树及春栽。
思乡,失意#想家,其四,故乡别早话归迟，何待君言我自知。客路竛竮无一好，人生惆怅不多时。苍颜历历悲明镜，白发毵毵愧黑丝。再读南屏安养赋，屋梁落月见丰姿。
怀人,恐惧#惊讶,送朱中郎子得守怀庆次其留别韵二首 其一,邸吏惊相报，朱郎佩郡章。愿停今日骑，更进故人觞。露冕太行碧，登楼浊浪黄。和歌君又去，底事老华阳。
思乡,愁绪#想家,其三 方塘水活,芳草何时歇，落花春自飞。悠然憺忘食，游子川上归。
思乡,哀伤#愁绪#孤独#想家,是夜雨后郭建初陈忠甫程无过复携酒玩月显恩精舍,他乡秋万里，独卧凤凰城。已愧传经客，空怜载酒情。青山馀黯淡，綵笔老纵横。不必登天柱，归心片月明。
思乡,哀伤#愁绪#想家,望云思亲为太学生李某赋,悠悠天际云，飞绕江南路。游子行见之，徘徊日将暮。飞云本无心，于人亦何与。为念白头亲，远在云飞处。丈夫身许国，私恩邈难顾。乡山杳霭间，可望不可赴。安得双羽翰，高飞逐云去。我亦别庭闱，接武金銮署。为君动长吟，潸焉泪如注。
思乡,愁绪#想家,答问游庐山日子,欲游庐山恨不遍，游子先须两脚健。山中浪走不知方，逢人问路空徬徨。人言五老山水窟，半是神仙半是佛。独行直待西风高，未可议我无仙骨。
思乡#怀人,想家,寄任司训,江湖不见任公子，风雨常怀老郑虔。异域亲朋皆万里，故乡花柳又新年。青春已共浮云去，白日难同逝水还。为道故人从别后，一身憔悴泪双悬。
思乡,想家#思念,其二,不是蓝田别有庄，三年此地作重阳。先生出郭仍携酒，独客登台又望乡。天阔一雕盘远势，风高群雁起斜行。茱萸诸弟遥相忆，应料新来鬓点霜。
思乡,恐惧#惊讶#想家,龙王寺观荷,沐日相将竹下群，芙蓉十里净京氛。故园风景能无忆，是处燕吴总不分。饮马倒窥临水树，惊凫忽断宿潭云。尘缨坐染青莲气，会遣东林社里闻。
怀人,哀伤#失意#想家,秋日旅怀寄右省郑拾遗,永夕愁不寐，草虫喧客庭。半窗分晓月，当枕落残星。鬓发游梁白，家山近越青。知音在谏省，苦调有谁听。
战争,哀伤#想家,相和歌辞 从军行,向夕临大荒，朔风轸归虑。平沙万里馀，飞鸟宿何处？虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。
思乡,孤独#失意#想家,其二,栖迟犹自恋江城，社燕巢空木叶鸣。寒入关河催朔气，秋来鸿雁送边声。已怜为客黄金尽，况复多愁白发生。满眼蓬蒿归未得，故园摇落不胜情。
思乡,愁绪#恐惧#想家,初秋杂咏 其一,葡萄带雨荐盘时，事事惊心游子悲。一点萤光秋草外，露浓飞不到书帷。
思乡,哀伤#愁绪#想家,其二,鉴湖列嶂自天开，云色岚光入酒杯。忽遣同游有陶谢，故应交契拟陈雷。他乡日日典衣醉，公事时时牵马来。要买扁舟穷胜绝，共追樵径晚风回。
悼亡,哀伤#流泪#想家,哭太学友陕西张恕,迢递琴书上帝畿，子规啼月落馀晖。一窗灯火十年梦，万里关河一衬归。绿鬓眼枯新旐墨，白头肠断旧莱衣。生刍一束无由置，拈笔哀吟泪雨飞。
思乡,哀伤#愁绪#流泪#想家,上已与故人,他乡既度清明节，客里重逢上已天。当此暮春将尽日，不知归国是何年。可怜修褉兰亭侣，正值流觞洛水边。洛城游骑行春晚，曲洧晴沙荡日曛。客子采兰纡紫佩，女儿赠药洗红裙。途中制得甄神曲，读与陈王不忍闻。
思乡,愁绪#想家,夜坐,夜静河汉高，独坐庭前月。忽起故园思，动作经年别。
怀人,想家#思念,林缉熙归会于芗城梁宅和洪城见寄,云水千峰更万峰，此心期与故人同。苍茫世路浮生在，澹泊春杯野兴浓。乡梦几回茅店月，蓑衣无恙柳花风。明年唤取陈公甫，皂帽青天信一蓬。
怀人,哀伤#愁绪#孤独,自台湾来晋江寓舍独坐，怀兄子铨（时铨客榕城）,昔去榴花红，今来芦絮白。入门不见君，云作榕城客。榕城在天未，水遮山复隔。雁飞不到南，书素徒盈尺。孤馆掩凄清，候虫当户织。忆昨艳阳时，咏花同倚石。如今阶下苔，已上题诗壁。空庭木叶飞，思君此何极！
思乡,哀伤#愁绪#想家,寄文刚求蟹,遥知涟水蟹，九月已经霜。筐实黄金重，螯肥白玉香。尘埃离故国，诗酒寄他乡。苦乏西来使，何缘至洛阳。
思乡,哀伤#愁绪#想家,丰城逢夏子还都余尚南征,清夜见龙光，苍茫入豫章。主人复行客，游子尚他乡。蝉意含秋远，江声引夏长。明朝重相望，南北渺烟霜。
思乡,哀伤#愁绪#想家,芳草（赠朱王孙卓望）,绿满窗前独闭门，萋萋如织遍川原。春深驿路悲游子，梦入池塘识故园。野烧甘同兰桂尽，宿根长傍雪霜存。年年逐处伤摇落，每对王孙暗断魂。
思乡,哀伤#愁绪#想家,初归志喜,归来三径未全荒，拂拭重开旧草堂。棐几净揩明似镜，研池新浴灿生光。客来亲戚情多悦，老去诗篇意未忘。莫道归迟迟亦好，犹胜终老滞他乡。
怀人,想家#思念,过天门山怀友,举帆遇风劲，逸势如飞奔。缥缈凌烟波，崩腾走川原。两山夹沧江，豁尔开天门。须臾轻舟远，想象孤屿存。归路日已近，怡然慰心魂。所经多奇趣，待与吾友论。一日如三秋，相思意弥敦。
思乡,愁绪#想家,其十,太行本无险，黄河谅非深。堂堂大丈夫，耻为游子吟。俯仰宇宙间，宁无圣贤心。何当五弦奏，南风听遗音。
思乡,愁绪#想家,河边闲游二首并序 其一,登高作赋庆重阳，得句推敲兴意狂。送酒人沾三径露，簪花自笑白头霜。河边游子行偏止，舱内娇娥出又藏。更有一般难画处，美妓拇战伴情郎。
思乡,愁绪#孤独#想家,濮上怀友人,天末孤云去，城头落日沉。苍黄游子意，寥落古人心。已觉河山异，空惊岁月深。由来桑濮地，千载有馀音。
田园,孤独#恐惧#惊讶,田园游眺偶成,亭皋一叶下，村落暮寒生。落日到鸦背，流云带雁声。间招荷笠客，偶作傍山行。秋色散平楚，萧萧各自惊。
思乡,愁绪#想家,高大使吴淞归兴图,枫落吴江白雁飞，天涯游子正思归。香消夜月青绫被，凉入秋风白渼衣。江浦蒹葭含宿雨，驿亭杨柳带斜晖。分明记得西湖上，载酒兰舟近翠微。
战争,哀伤#怨恨,古别离,恻恻复恻恻，送君远行役。携手出潼关，何时渡沙碛。沙碛路绵绵，胡尘昼暗天。莫辞频劝酒，动是几经年。经年叹驰骛，虏地无芳树。野旷似连云，云深日如暮。日暮气转寒，长驱袭可汗。壮夫多远思，龙剑勿轻看。
思乡,愁绪#想家,其二,江城叠鼓晚停挝，游子翩翩念岁华。水底乾坤浮日夜，沙边鸥鹭老烟霞。渔人能说陈隋事，燕子犹寻王谢家。南北自分仍自合，不应全殢后庭花。
思乡,哀伤#想家,独游崇化寺题观音院,默默苦不展，驾言陟崇岗。人远尘坌息，高门开宝坊。华檐敞虚殿，乔木护修廊。閒庭引幽步，偃息得兹堂。惟时炎火衰，清秋朝暮凉。窗虚竹色静，风远松声长。遥山露云表，远水连天光。独游不自得，遐眺有馀伤。留滞感华岁，登临思故乡。言归日已夕，月出林苍苍。
怀人,想家#思念,浣溪沙    雪夜寄莘田,竹折溪堂夜雪时，红梅灯下證相思。梦痕凄冷雁难知。索我新图愁未写，赚君好句和常迟。沉吟销得鬓成丝。
思乡,孤独#想家,夜半篝灯寒甚余推篷出则雪深尺馀花艳若昼明晨两崖玉树璀璨成行永叔赋诗以谢庭见况和答二首 其一,璨璨奇花发，亭亭玉树陈。吾宁湘水客，尔亦剡溪人。鹤展瑶台翅，龙拖贝阙鳞。故园三亩在，归思起垂纶。
思乡,哀伤#想家,元夜旅怀柬国辉时芳,客中怜此夕，灯火自相亲。梅柳故乡梦，风烟上国春。年深容易老，道在岂言贫。为问青山约，相将寄此身。
怀人,孤独#想家,岁暮怀人 其一,打窗冻雨剪灯风，拥鼻吟残地火红。寥落故人谁得似，晓天星影暮天鸿。
怀人,孤独#想家,冬日怀玉少时客荣河,醉倚高台旧酒楼，故人西望隔蒲州。君归故里犹为客，我对寒云始欲愁。燕塞九秋凉雨落，汾河十月断冰流。青毡未必能谐世，索寄双鱼不自由。
思乡,愁绪#想家,游汾湖,武陵溪上花如锦，花气熏人如酒浓。箫声时倚镆铘铁，云影忽落琉璃钟。小娃传令覆莲掌，游子掀篷照玉容。汾湖归来夜何许，明月近挂青螺峰。
思乡,哀伤#愁绪#想家,郯城晓发,匹马孤城望眼愁，鸡声喔喔晓烟收。鲁山将断云不断，沂水欲流沙未流。野戍凄凉经丧乱，残民零落困诛求。他乡已过故乡远，屈指归期二月头。
思乡,哀伤#愁绪#想家,其二,松声不敌市声哗，古寺回廊百货奢。一树蜡梅开磬口，他乡还买故园花。
思乡,愁绪#想家,次韵张司法题郑少尹庭下绯桃,梅飘柳坠半春中，庭下绯英细作丛。刺眼定添新叶绿，伤心应似故园红。玄都怨感成尘事，石髓追游满地风。报答春光须作意，乱飘繁萼向晴空。
思乡,愁绪#想家,长风自天来,长风自天来，冉冉吹我怀。有怀苦蕴结，长风吹不开。人生怀至愿，遐迩骨肉偕。野草引蔓长，犹能蔽根荄。如何荡游子，摇落天一涯。伤哉晨与夕，生死永隔乖。
思乡,哀伤#孤独#想家,其八,久客渐忘身是客，故乡回首即天涯。入门故旧欢相问，荡子原来自有家。
思乡,孤独#想家,金山寺逢观微上人至自里中,福地游方遍，浮云意自閒。江船乞食去，海会泛杯还。净口中冷水，埋名北固山。因逢故乡客，一笑出柴关。
思乡,愁绪#流泪#想家,池馆新秋,西风池馆早凉归，梧树萧萧一叶飞。谁道秋来悲宋玉，江南游子更沾衣。
山水,孤独#恐惧#想家,登嘉州凌云寺作,寺出飞鸟外，青峰戴朱楼。搏壁跻半空，喜得登上头。始知宇宙阔，下看三江流。天晴见峨眉，如向波上浮。迥旷烟景豁，阴森棕楠稠。愿割区中缘，永从尘外游。回风吹虎穴，片雨当龙湫。僧房云濛濛，夏月寒飕飕。回合俯近郭，寥落见远舟。胜概无端倪，天宫可淹留。一官讵足道，欲去令人愁。
思乡#田园,愁绪#想家,蔡村,一夜秋风起，轻罗已觉凉。微云孤晓月，疏影瘦垂杨。近水鱼虾贱，沿堤车马忙。京东人语熟，入耳更思乡。
闺怨,哀伤#想家,秋日杂咏二十三首 其十六 咏闺思,清飔吹蕙帐，明月照兰房。中宵念行役，掩抑独凄凉。微寒生薄衾，思奉君子裳。天涯渺阻修，何由越川梁。昔如鸾与凤，今如参与商。默默向谁诉，悄悄徒自伤。
思乡,哀伤#想家,寄怀郑民部思成兼以订约次陶示周续之祖企谢景夷三郎韵,与子一为别，中怀寡所欣。尔耽故园乐，谁念异乡人。流萍日漂泊，泛泛无依因。已惊朱夏徂，又见玄冬臻。举首望天际，鸿声杳难闻。忆昔当路歧，把袂各殷勤。为言吴与越，两地即比邻。我有木兰舟，俟子太湖滨。
怀人,哀伤#孤独,冬日书怀呈易农,寂寞江城子墨林，故人伐木意何深。江云尽变残年色，城月偏寒独夜心。君自玉杯多近著，我如庄舄有哀音。生涯无恙长宵共，拨火开尊话古今。
思乡,失意#想家,故乡夜坐有感,诸兄弃逝有乔木，病妻死别今空帷。凄凉听雨夜如此，老大还乡心转悲。风气百年无旧俗，江山满目记儿时。孤灯明灭可谁语，援笔怅然还赋诗。
思乡,恐惧#想家,宇文氏庄观海棠时海棠未甚开而余旦夕归矣赋此,雨猛几终夕，风狂遂彻朝。眼缘春色醉，魂为客愁消。泽国空留滞，山房恐寂寥。平芜烟一望，乡梦太迢遥。
思乡,哀伤#愁绪#想家,读云从客中秋思，次韵慰之,良辰美景相随至，故里他乡总是过。但要诗篇答花月，不须归梦绕烟萝。谋生笔砚虽云陋，溷迹渔樵岂足多。一任天公巧磨折，固穷有术奈予何！
战争,哀伤#孤独,其四十 鲍参军照戎行,严烽举中夜，游骑犯秦凉。天子投袂起，剑屦在寝皇。左锋当鱼丽，右铩按龙骧。曾是东征返，离离缺斧斨。束胸见使者，距跃讳残伤。转战焉支岭，蹀血瓯脱场。塞马劲如飙，横驱不可当。部曲星散尽，独身擒其王。枯骨遗鸢喙，英声贯人肠。生存百年事，没者万年芳。
思乡,哀伤#愁绪#流泪#想家,同诸公饯望元因宿谷隐以何当风雨夜复此对床眠为韵分得对此二字 其一,雨气天末来，暝色江皋起。层林蔽楼观，黯淡水云里。匹马何所从，翩翩五公子。异时天一方，相遇忽在此。温言各慰惜，道旧半悲喜。熠熠萤度帏，泫泫础流泚。他乡念羁旅，况复饯行李。一笑未易阑，相望迹千里。
思乡,愁绪#想家,七月十三日夜坐月寄蒙山子,忽尔飞天镜，犹疑挂夕曛。竹光侵案泠，花气入书氛。中年偏爱月，游子剧瞻云。揽结难盈手，那能持赠君。
闺怨,怨恨#失意,闺怨,露华粉湿啼清晓，井梧凉思风袅袅。珠帘不捲玉钩垂，当窗娇语青禽小。榴裙半皱睡新起，临镜芙蓉袅秋水。侍儿为整绿云鬟，不使兰膏污纤指。堂中宝瑟柱新移，一曲未终颦黛眉。薄情自是迟归得，翻恨人间有别离。
思乡,愁绪#想家,久客,白露变榆柳，满城砧杵催。故园经岁别，游子几时回。且尽山公酒，难将驿使梅。秋声不可听，永夜独徘徊。
思乡,愁绪#想家,其十一,红草东连白草沟，紫河西入黑河流。无边觱篥吹斜日，动尔思乡一片愁。
思乡,哀伤#愁绪#想家,锁院深寂夭桃独芳有可怜之色为诗要德夫共赋以赏之,静院深扃霁雨新，小桃墙侧弄精神。祇知春色归吾眼，不悟他乡寄此身。露蕊妖韶真自得，胭脂浓淡属谁匀。共将短句酬幽艳，奚独东风是主人。
思乡,哀伤#愁绪#想家,春尽舟中,春好何当去，江流底事忙。莺花非少日，云水正他乡。宦拙归无计，途长息未遑。忘机羡鸥鸟，沙上立苍茫。
战争#思乡,哀伤#愁绪#恐惧#想家,河间逢九日,莽莽寒原草木腓，登临无地怨斜辉。他乡节序仍黄菊，古驿壶觞有白衣。上垄暗伤槚松冷，插萸还念弟兄稀。愁来莫听关山曲，人隔关山梦已归。
怀人,哀伤#怨恨,得黄大书却寄,平居意兀兀，闭户忘饥困。故人千里书，恻恻念餐饭。祇因行路难，兼之别离远。强学儿女词，慰我豪士恨。自念秋涉冬，未免逐尘坌。仅留半卷书，晨昏相缱绻。古人心上血，积纸厚一寸。郁为九光霞，吸之起疲顿。吾乃今之愚，学古是其愿。神追穷奥窔，目眯苦沈闷。虽知力已竭，魂窘不敢遁。光怪时自发，烛花作星喷。
怀人,怨恨#思念,舟泊凤皇台寄怀季平,乐莫乐兮新相知，悲莫悲兮初别离。鮀江水黄海水绿，与君一夜东西驰。凤皇台边客帆卸，遥忆维舟九龙夜。欲知别后相思深，茫茫江海愁人心。
怀人,想家#思念,怀舜钦,过雁三四声，相思千万里。策杖倚西风，行云渡秋水。
闺怨,哀伤#想家,秋宫词,夜来风雨六宫愁，人自伤心水自流。但羡舞腰偏入掌，谁怜团扇正迎秋。黄金不买相如赋，青鸟虚随阿母游。基酌姮娥奔月后，何如桑女陌东头。
送别,失意#想家,送沈翔,江上西风一棹归，故人此别会应稀。清朝尽道无遗逸，当路谁曾访少微。谩有才华嗟未达，闲寻鸥鸟暂忘机。临岐不用空惆怅，未必新丰老布衣。
战争,怨恨#想家,塞上二首 其一,天山青控戍楼中，画角呜呜咽晚空。沙碛雨颓逢箭镞，战场风急转河蓬。李陵望国台犹在，蔡琰悲笳怨未穷。猎骑遥遥入霜雾，鸊鹈泉外夕阳红。
思乡,哀伤#恐惧#惊讶#想家,望江南,奇葩北地遍幽龛，朵朵黄金上小簪。步屧空园惊杞菊，听鹂回首忆霜柑。乡心易向花前发，归梦偏从月下探。拈得韦庄佳句好，断肠春色在江南。
思乡#田园,愁绪#想家,寻阳村舍,荒林寄远居，坐卧见樵渔。夜火随船远，寒更出郡疏。雪迷登岳路，风阻转江书。寂寞高窗下，思乡岁欲除。
怀人,愁绪#想家,秋宵月下有怀张叔贻,独坐空庭下，凉风入袂吹。起看新月上，忽动故人思。惊鹊栖还定，高梧影渐移。壮图愁未立，青鬓巳丝丝。
战争,愁绪#想家,边愁 其一,西域频年能作梗，班超垂老遂临边。河湟纵复军储秏，弓矢初投部帐迁。草满令居无牧骑，功成都护尚屯田。关山直北归图籍，积厝仍忧虎穴连。
思乡,哀伤#想家,开垆日有感是日始见霜,阳月日云初，新霜万瓦铺。具羞供墓祀，炽炭煖寒炉。望望乡关远，栖栖旅思孤。形骸看渐老，节序不停徂。
怀人,愁绪#思念,和左达功春日见寄二首 其一,良觌弥年阻，相思入梦迷。性疏仍寡合，世乱且幽栖。极目苍山北，伤心白水西。书空愁坐处，还是暮云低。
思乡,哀伤#想家,自顺阳至均房道五首用陈符宝去非韵 其一,行客路正远，曦驭已西驰。霜风吹草树，眇眇连荒陂。如何羁旅怀，更值摇落时。四序歘已晚，我生可无衰。尚纡俗吏袍，久负南山期。吾庐岂固好，此身自安之。胡为终岁别，使我心怕悲。故园松菊荒，静计勿差池。
怀人,怨恨#失意#思念,寄田锡舍人,当年心计此心知，忽忽逢人亦自疑。枉是忧公生白发，有何长略谢清时。林僧已怪抽身晚，朝侣犹嫌到阙迟。多喜通规识幽抱，路遥无处寄相思。
思乡,愁绪#想家,羚羊峡,泠泠高峡水，际晓烟光微。一闻征桡发，宿鸟皆惊飞。浦树既迢迢，山云亦依依。溪回修竹静，日出行人稀。双崖信奇峻，屹立如重围。猿猱相叫啸，水石湛清辉。遂令游子心，万里亦忘归。林栖如可得，愿息汉阴机。
思乡,孤独#想家,岁晚与缪虞良,斜阳古巷岁空阑，寥落寒庐亦故园。梅际冷枝横冻砚，雀边疏影带閒门。纵拚泥饮防频叹，且为耽书与细论。猿鹤几时音信少，荒鸡咿喔似山村。
田园,哀伤#思念,怀徐南村,慷慨悲歌今复古，平生风义友兼师。依依杨柳犹如此，采采芙蓉欲遗谁。列槛岚光皆入画，应门月色自敲诗。年来云树常相忆，况是秋风次第吹。
思乡,恐惧#想家,谢浙东赵宪使举（性夫）,未肯归耕负郭田，举杯方欲问青天。乡心固忆张翰鲙，壮志还思祖逖鞭。政化一番新事业，春风千里赖陶甄。男儿得遇人知己，愿听鸡声夜不眠。
怀人,流泪#想家,次韵寄锡山邹光大,天涯共惜故人离，夜雨灯花记昔时。寂莫江乡篷屋底，与君挥泪写秋词。
思乡,愁绪#失意#想家,次韵答信臣二首 其一,八月寒江秋正清，与君同作秣陵行。晓过茅店看霜迹，夜泊芦洲听雨声。旧路总馀游子恨，新诗弥见故人情。高吟正复增惆怅，难遣人间百感平。
思乡,失意#想家,端阳日天津,万里南关绕梦魂，满船箫鼓动江諠。云生海上潮初落，风满旗头雨欲昏。客路香蒲聊泛酒，故园青艾忆悬门。天涯几度逢佳节，惆怅浮萍到此尊。
思乡,哀伤#想家,人日,明当春日今人日，身到故乡胜异乡。巧胜耐寒元故事，青丝传菜旧风光。只将柏叶聊随酒，莫为梅花苦断肠。南北两园多种接，閒居从此有閒忙。
思乡,恐惧#想家,夜雨徐明府子研枉驾旅寓,冒雨一乘兴，仆夫应畏难。交从今夕定，情自故乡看。城迥钟相隔，槐疏鸟共寒。携樽慰旅况，冯铗不须弹。
思乡,哀伤#愁绪#想家,人日游城东晚饭陈仲思茅亭分韵得香字,绝怜梅事晚，与客到林塘。瓦碗村醪酽，杯羹野菜香。旧游看壁字，新岁尚他乡。一笑俱真率，悠然意未央。
思乡,愁绪#想家,闻鹧鸪,游子天涯生计非，遥山如黛日相依。忽听格磔钩辀语，触拨归心泪满衣。
思乡,流泪#想家,闻伯兄中翁有水竹居之乐赋此奉寄,齐化门东送子归，低头惟有泪沾衣。故园已是三年别，客路还看一雁飞。蟹蛰官河冰渐合，鸟啼宫树露全晞。到家应及椒花宴，莫遣春来音信稀。
怀人,孤独#思念,寄韩桂舲观察,故人持使节，应上巴陵船。曾作浮槎客，相思落木天。月华洞庭水，兰气潇湘烟。亦践君陈迹，驱车到海壖。
怀人,恐惧#想家,病中得何叔子龙友书问却寄四首 其一,臈近山梅欲放时，看花无地不相思。愁中乍别怜三月，江上何缘寄一枝。肝胆自销尘客梦，风云应共故人期。开缄欲语情偏剧，对月长吟水部诗。
思乡,哀伤#想家,秋日邸舍,秋风淅淅渐鸣枯，旅馆牢骚气色殊。门外泥深无客到，床头罍耻数钱沽。何人能市千金骨，吾道真如五石瓠。老却故乡莼似玉，一生大错是之乎。
思乡,哀伤#失意#想家,偶兴,劳人怨长途，壮士悲老别。那将望乡心，对此伤神月。凄凉寒风至，惆怅芳草歇。瑶琴无子期，丝弦为君绝。
思乡,哀伤#愁绪#想家,茅亭避暑酬赵莲塘,飒飒西风古壝傍，茅亭息马沐新凉。青林细管空悲切，杲日野池虚映光。引客同心聊对酒，屏人独坐迥思乡。诸君莫自骄残寇，早晚还看靖一方。
悼亡,失意#想家,哭秋山 其一,赭山深友谊，渔海长离忧。别日悲新客，还家失旧游。松风开绝巘，塔影暝寒流。化鹤精灵在，犹应到十洲。
思乡,哀伤#愁绪#想家,会同客夜寄山中诸子,故国离居动几旬，他乡两见月华新。灯前细读怀中字，雪后频归梦里人。宾雁未来秋已过，朔风不到海先春。却怜华发催年暮，独向南天寄一身。
思乡,愁绪#流泪#想家,碧云寺逢王元肃,岂谓招提境，逢余万里归。故人歌出塞，游子泪沾衣。烽火垂成劫，衣冠未息机。去留俱不可，执手意翻飞。
思乡,流泪#想家,仿昭代诸家体三十八首 一 刘护军基 其一 秋兴,括苍云绕缙云都，万簇芙蓉翠色铺。红雨湿飞乌桕薄，碧波晴点鹭痕孤。登楼有赋依州牧，长揖无门傲酒徒。不识故园他日泪，蘋花还送暗香无。
闺怨,哀伤#愁绪#惊讶,闺兴,春气正煦和，春光复灿烂。万卉逐春风，红紫都开遍。百五际良辰，出游趋芳甸。玉人在深闺，时物惊变换。孰与话呢喃，只有梁间燕。以此动闲愁，眉蹙鬓丝乱。不笑亦不言，抚膺长浩叹。嗟尔远行人，迢迢隔云汉。
咏物,孤独#想家,雨,霏霏三日雨，蔼蔼一园青。雾泽含元气，风花过洞庭。地偏寒浩荡，春半客竛竮。多少人间事，天涯醉又醒。
思乡,愁绪#想家,其三,飘荡将何倚，凄凉不自禁。江湖千里梦，风雨五更心。游子黄金印，幽人绿绮琴。渠方汩朝市，吾合老山林。
悼亡,孤独#想家,哭辩端上人,平昔于诗苦，精搜省未闲。坏房空鸟外，清句满人间。瘦影悬邻壁，孤坟接旧山。吊回高树下，寒水自潺潺。
思乡,失意#想家,其二,南望乡关路几千，荒城日暮警烽烟。内家宫寝贤王邸，辽海戈矛异域船。月殿传闻驰甲马，露台无恙泣铜仙。收京苦忆西安将，惆怅风尘事隔年。
思乡,哀伤#愁绪#想家,中秋寄弟 其一,十载为郎典石渠，庭闱千里近何如。心悬故国今宵月，望切他乡隔岁书。荒径穿林还有笋，北堂每食可无鱼。那堪伏腊西郊路，原草芊芊眼未舒。
怀古,流泪#想家,骊山怀古,寂寂骊山锁夕晖，我来不觉泪沾衣。幽王烽火娱褒姒，唐帝温泉浴贵妃。芳草有情空自老，落花无语为谁飞。春来绣岭多啼鸟，似对行人说是非。
思乡,哀伤#愁绪#孤独#失意#想家,车驾还汴,孝感天心格，忧勤国步艰。贾生休赋鵩，贡禹欲弹冠。白发他乡客，清尊此夕欢。如闻京兆尹，拜表请回銮。
思乡,愁绪#想家,其五,回车太行谷，结辔登羊肠。羊肠何崔嵬，俯视见大江。大江日东注，游子悲故乡。故乡复迢递，欲济河无梁。晨起振我缨，驾言行朔方。丈夫贵荣名，临路徒离伤。
闺怨,怨恨#想家,青梅闺怨,懒把蚕桑对夕晖，倚门长望每依依。半山红照日将晚，一树青梅郎未归。无限风光春满院，不胜幽恨月盈扉。逢人试问渠消息，犹自江头醉石矶。
思乡,愁绪#失意#想家,辛未初秋月下自述（二十八首选三） 其一,笙歌丛里怅然归，不问年荒与鳜肥。一卷好诗游子路，几莺残月乱花飞。包缠行李新朝报，补缀帆衣旧国旗。最好美人沱上月，照人来去自东西。
山水,恐惧#惊讶,游云中下寺,边庭无事简书稀，偶到僧房暂息机。残雪江山惊岁暮，红尘踪迹与心违。且倾尊酒消愁闷，莫向群公论是非。自古忠臣报明主，只将三尺播皇威。
怀人,想家#思念,新秋月夜（一作下）寄故人,客心宜静夜，月色澹新秋。影落三湘水，诗传八咏楼。何穷对酒望，几处捲帘愁。若问相思意，随君万里游。
思乡,愁绪#想家,其二,万籁夕已息，宁知身是今。浮云翳青空，油然起无心。寄傲北窗下，骤雨落疏林。游子为三叹，寥寥希大音。
思乡,哀伤#孤独#想家,赠朋诗①,孤坟临清江，每睹白日晚。松影摇长风，蟾光落嵓甸。故乡千里馀，亲戚罕相见。望望空云山，哀哀泪如霰。恨为泉台客，复此异乡县。愿言敦畴昔，勿以弃疵贱。
悼亡,愤怒#哀伤#流泪#想家,哭太玄先生,执手东归意惓然，自言酱瓿守吾玄。越吟伉激知难忍，燕市湛冥岂逐便。火色临分心戚戚，泪泉迸注夜悁悁。问奇约访吴门宅，腹痛明年剩过阡。
怀人,哀伤#失意,寄新亭、蜀子,五字谁能乐，栖迟鬓欲丝。名教身后出，心薄世间思。淡味疑无趣，寒吟似有悲。未忘将此志，报与故人知。
思乡,哀伤#愁绪#想家,其四,吴楚他乡外，沅湘久客间。已知身若赘，讵惜鬓成斑。酒债贫常有，诗坛老倦攀。穷猿难择木，怨鹤望还山。
思乡,孤独#想家,弟望种菊满屋贻行时丛丛数尺矣自行江乡秋尽不见一枝九月十九日在螺川忽忆故园篱下菊因怀诸弟,故园黄菊为谁好，摇落江干秋思早。菊花开遍客未归，客自思归秋自老。遥知兄弟望江滨，空对黄花无数新。那知客思正愁绝，梦里花残江上雪。江城无菊断江春，不见秋风见战尘。忽忆东篱篱下菊，西风笑杀渡江人。
思乡,哀伤#愁绪#想家,秋夜,薄醉难禁漏点长，几回支枕向空床。凉风动竹夜三鼓，明月点花时半墙。新梦不成如昨梦，故乡无主似他乡。芙蓉欲寄何由采，白雁一声山水苍。
田园,恐惧#惊讶,田家吟（少时作）,旧谷未没新谷登，家家击壤含欢声。惭愧今年雨水足，只鸡?酒相逢迎。豪家征敛纵狞隶，单巾大帕如蛮兵。索钱沽酒不满欲，大者罗织小者惊。谷有扬簸实亦簸，钜斛凸概谋其赢。讵思一粒复一粒，尽是农人汗血成。
战争,失意#想家,青楼怨,春深杨柳花拂楼，閒理琵琶自写愁。惆怅玉关人去远，珠帘不忍上银钩。
战争#思乡,想家,龙夜吟,鬈发胡儿眼睛绿，高楼夜静吹横竹。一声似向天上来，月下美人望乡哭。直排七点星藏指，暗合清风调宫徵。蜀道秋深云满林，湘江半夜龙惊起。玉堂美人边塞情，碧窗皓月愁中听。寒砧能捣百尺练，粉泪凝珠滴红线。胡儿莫作陇头吟，隔窗暗结愁人心。
思乡,失意#想家,闻子培下第赋此寄之,怜汝不得意，上书今又回。秋风江色暮，愁见菊花开。抱玉时堪泣，投珠夜更哀。蓟门看白雁，曾否故园来。
思乡,愁绪#想家,郁孤台次诸公韵 其一,六年四度按虔州，不事区区问喘牛。三尺敢违天子法，一官长愧释之流。眼中人物非前度，槛外江山似昔游。望阙思乡更无限，不堪重上最高楼。
思乡,恐惧#想家,其六,故园虽久废，风景尚依然。鹭起滩头雪，蝉吟涧底泉。汀烟浮苍莽，野竹杂潺湲。祖笏虽堪宝，宁无二顷田。
思乡,哀伤#想家,正月十一途中念家君初度偶成,宦游终日马蹄忙，偶见梅花忆故乡。春酒熟时归未得，一樽谁与进高堂。
思乡,愁绪#想家,其二,芍药花初放，蘼芜叶复齐。栖鸟白门侧，落日大堤西。朝朝逐游子，暮暮隔空闺。袅娜今如此，莫负晓莺啼。
思乡#怀人,哀伤#愁绪#失意#想家,除夜怀王阮亭少詹黄湄黄门奉使岭南用青藜依园宴集韵,空阶雪气逼帘清，又听他乡爆竹声。斗箸冰鱼当烛晃，浮蛆浭酒入唇轻。兴馀湖海惭初服，醉逐儿童闹晚晴。惆怅故人趋岭表，梅花香里是王程。
田园,流泪#失意#想家,春日随驾出却世偶过田家 其二,遥峰落平野，小径入柴扉。雨后桑麻长，春深牛犊肥。林花轻拂帽，空翠近沾衣。惆怅蘼芜绿，天涯殊未归。
思乡,哀伤#愁绪#想家,其二,太白正高北斗低，行人出关鸡乱啼。他乡无人是知己，欲归未归东复西。弊裘愧见家中妻。
思乡,失意#想家,十二月二十八夜至此怅然继和,病马犹依枥，饥鸿更著行。深宵风雨后，万里道途长。骨立难看镜，愁来怕举觞。少年轻聚散，曾笑客思乡。
闺怨,流泪#思念,闺中词 其一,写就相思字，灯前带泪看。欲缄还未忍，少待泪痕乾。
思乡,愁绪#想家,梁山白云卷为卞千户题,梁山云气行如马，亲庭正在云之下。十年远宦隔天涯，日日瞻云泪盈把。白云可望亲不逢，此心每与云俱东。人生有亲不能养，金章压肘轻如蓬。白云不定飞还止，堂上慈亲念游子。几时路指梁山云，萱草花前奉甘旨。
怀人,怨恨#失意#想家,坡山寄示喜予得郡之作次韵春答,共戴重离照万方，误恩何意录清狂。家山不到嫌逋客，曹局违期信慢郎。得郡敢争如斗大，怀君转觉与天长。他年欲了东园约，莫怪无金可罄囊。
咏物,孤独#怨恨,柳,永丰坊里旧腰支，曾见青青初种时。看尽道边离别恨，争教风絮不狂飞。
思乡,哀伤#想家,寄邵文明大尹,乡书曾得共推贤，金榜题名子更先。大尹有才还解组，琐闱无补早归田。利名风浪都无与，泉石膏肓两不偏。同在故园不相见，闾山辽水思悽然。
战争,哀伤#愁绪#孤独,陇头吟,玉门将军秦陇客，十载不归头半白。夜闻陇水忆秦关，晓土城头听羌笛。笛声呜咽送边愁，陇水滔滔日夜流。壮士三千豪气尽，家人翘首望封侯。年年虚建平边策，依旧黄沙陇水头。
思乡,愁绪#想家,怀故园,故园归未得，此日意何伤。独坐水边草，水流春日长。
思乡,哀伤#愁绪#孤独#想家,春夜怀素心,旅宿西亭夜，不知池草生。关河南北雁，镫火短长檠。春老他乡客，花开故国情。樊川烟柳道，风景近清明。
思乡,哀伤#愁绪#想家,九日饮酒肆,他乡逢素节，何处觅黄花。白发登高懒，将钱向酒家。
思乡,哀伤#愁绪#想家,其二,男儿事业半他乡，旅雁年年寄恨长。几缕新丝添碧发，三生旧梦感沧浪。明明如月隔千里，渺渺愁余各一方。欲写秋思无著处，偶携豪竹谱伊凉。
思乡,流泪#想家,遣力南归寄陈宗典布邦直梁体立梁任伯诸丈,力耕曾共岭云东，一别音尘渺去鸿。赋就北山愁自结，梦回南浦忆谁同。故园怅望关河外，薄宦行藏涕泪中。此夕怀人迥无寐，萧萧凉雨滴疏桐。
咏物,哀伤#想家,露,应节如垂玉，晞阳欲起烟。润馀霏晚卉，凉始到前川。莎阪愁蛩语，兰皋迟客鞭。名言思祭义，触景倍悽然。
思乡,孤独#想家,其三,故园疏竹蔽柴关，手植孤根在竹间。别后疏枝无恙否，寂寥风月冷溪山。
思乡#怀人,想家,谢郭景文寄鱼鲊,开缄如见故人面，仍喜故园风物来。想见金刀落飞雪，何时斫脍共衔杯。
思乡,恐惧#想家,题琴河听雨图① 其一,鸳鸯不怕雨潇潇，水上双飞暮复朝。昨夜星辰银汉路，故乡风景绿杨桥。萍踪更比菱枝弱，花信仍催柳絮飘。心事哪能抛得去？一为追忆辄魂消。
咏物,怨恨#失意,蝉,一蜕嚣尘向此生，柳枯槐老正伤情。高吟尽日知谁听，零露充肠且独清。螳斧不劳阴致害，貂冠犹可共传名。骚人若有遗魂在，应放冤声伴尔鸣。
思乡,愁绪#想家,次韵答文访□呈季丞,六载饥驱雪打头，故乡乱讯入羁愁。便违叔度易生吝，未信杜康能解忧。世事危于军背水，客心忙似壑藏舟。异时瀛海编诗话，一集荆溪旧唱酬。
思乡,哀伤#愁绪#想家,民国建元喜赋一律和寒云由青岛见寄原韵,莫问他乡与故乡，逢春佳兴总悠扬。金瓯永奠开天府，沧海横飞破大荒。雨足万花争蓓蕾，烟消一鹗自回翔。新诗满载东溟去，指点云帆尚在望。
思乡,愁绪#恐惧#想家,秋怀,霜风吹槁梧，索索生秋声。梁燕已无迹，哀鸿复南征。游子当此时，转觉难为情。庭闱隔千里，日夜白发生。
思乡,哀伤#想家,其四,鸿鸣一何哀，客心一何苦。昨发濲溪滨，今宿桐江浒。平沙翻惊飙，崩崖荡零雨。中宵蚊蚋喧，白昼冯夷舞。嗟哉行路难，含悲望乡土。
思乡,哀伤#愁绪#想家,慰病客,身如浮沫命如烟，老少繇来别后先。莫怨他乡归不得，人间处处达黄泉。
思乡,哀伤#想家,兖东杂诗 其一,淮阴西北望，平野日昏黄。千里无青草，悲风止白杨。地环齐鲁阔，山控岱恒长。纵有还家梦，应迟到故乡。
思乡,失意#想家,自巫山遵陆以避黑石诸滩大雨不可行泊驿中一日吏士自秭归陆行者亦会,巫山信是阳云台，客行五日云不开。阴晴何常有朝暮，夜雨少休明复来。今朝水长不知数，没尽山根苍石堆。东矶西矶尽如削，大滩小滩俱若雷。不知瞿唐复何似，想见万顷淙一杯。祗今水剂已壮矣，闻道陆程尤艰哉。摩围隘口石生角，蹋飒坡前泥似醅。眼前安得故园路，江沙江草便青鞋。
思乡,哀伤#愁绪#想家,旅怀二首 其一,堪嗟游子逐风尘，膝下暌违已二春。遥忆堂前双白首，凄凄魂梦绕征轮。
思乡,愁绪#想家,斗鸡亭二首 其一,一丘独立势崔嵬，形迹还疑是古台。龙井效灵沾县邑，神祠肖像儗公台。谷云度水风牵过，野雾埋山雨洗开。如此风光良不恶，思乡何用赋归哉。
怀人,愁绪#孤独#失意#想家#思念,重九日泊舟广陵萧然孤闷有怀阜弟因次其赠别诗韵二首以寄 其一,天涯离思正逢秋，一别生增两地愁。极目松楸怀故国，伤心风雨坐孤舟。家声如此深相托，世路茫然尚可忧。今日登高谁与共，相思惟有泪交流。
战争,哀伤#愁绪#失意,子安席上漫赋,失路那堪事远行，离筵愁杀起新声。琵琶总是江州泪，羌笛都为陇水情。
思乡,哀伤#愁绪#惊讶#想家#思念,其三,昨夜还乡已夕阳，夕阳今日已他乡。回头咄咄相思语，准拟东风好送将。
战争,喜悦#失意,出自蓟北门行,出自蓟北门，遥望瀚海隅。黄沙落寒雁，衰草号雄狐。河水血成冰，土冢碑当涂。乃知古战场，本是贤王都。武皇昔按剑，一怒万骨枯。半夜下兵帖，六郡皆欢呼。将军各上马，百道追匈奴。羊马满大野，万帐收穹庐。英英长平侯，六骡走单于。至今青史上，犹壮武刚车。
思乡,想家#思念,岁暮即事,兰焰添灯重，花光簇夜红。綵枝閒玉剪，金帖冷屏风。宦意如霜草，乡心折晚鸿。谁能学少女，眉画入时工。
思乡,愁绪#想家,中秋后春晖归家口占,游子还家乍解鞍，慈帏侍奉已承欢。归期虽负中秋约，兰桂庭前月未残。
思乡#咏物,想家,燕,新巢故园两依依，似与春花秋叶期。雨过池塘得泥迹，日高台榭卷帘迟。秋千节后初相见，祓禊人归有所思。双侣多情拟凭仗，小笺封就碧云诗。
闺怨,怨恨#想家,闺怨,病起伤春独倚门，唤人鹦鹉隔帘闻。无情最是东风恶，瘦却梨花一片云。
怀古,哀伤#想家,汨罗怀古,独向芳辰上綵舟，长天落日思悠悠。千年词赋名犹在，一代英雄事已休。每挹孤忠天地老，空馀陈迹古今愁。蒲樽更欲风前醉，长笛数声鸣远洲。
思乡,哀伤#愁绪#想家#思念,过赵州,青山环抱水争流，行尽云州入赵州。四野耕耘多乐岁，诸蕃出候不防秋。过桥花竹前村近，入谷松萝小寺幽。妻子谁能免相忆，他乡虽好莫淹留。
思乡,哀伤#孤独#想家,舟行即事,棹歌初发独凄清，何事孤舟又远行。碧水凝寒澄石涧，暮云带面压山城。乡心江上莼鲈味，秋思楼头砧杵声。此际倦怀难自遣，诗筒酒盏伴征程。
战争,恐惧#惊讶,其四,先帝恩深一死轻，将军怒发请长缨。朝餐直待□儿灭，夕枕须惊圣主明。塞雨如闻声哽咽，夷氛莫使势纵横。拟城抚顺今曾否，胡马骄嘶春草生。
思乡,哀伤#想家,杂诗三章 其一,入门思远游，出门思故乡。饱煖难坐谋，出入安能常？大河入平野，河上千垂杨。旧枝折将尽，新枝今未长。夜气就凉肃，况复多露霜。胡为千里客，中道犹旁皇？
思乡,哀伤#愁绪#想家,重九夜偶成,悲秋容易到重阳，节物相催黯自伤。有酒有花翻寂寞，不风不雨倍凄凉。依依水郭人如雁，恋恋寒衣月似霜。差喜衰亲话真切，一灯滋味异他乡。
怀人,怨恨#失意#想家#思念,寄潘剩水,门外青青柳，春风君未知。及兹惆怅日，忆得别离时。月浅才窥户，花飞不恋枝。天涯如对酒，夫子亦相思。
思乡,愁绪#想家#思念,题画七首 其一,野人何以傲游子，流水声中把道书。拈向河梁岂无意，清时巢许不岩居。
思乡,愁绪#想家,其二,心计长如夜，思亲枕未安。寄居时见迫，衰序早知寒。女手谋生拙，贫交仰食难。尚怜游子意，书到屡相宽。
思乡,哀伤#愁绪#孤独#想家,滕王阁晚泊,西山一片雨，暮色大江前。帝子仍高阁，他乡又禁烟。家书通粤使，春水泛吴船。往日登临客，关山最少年。
怀古,哀伤#恐惧,黄天荡怀古,八千劲旅走熊罴，曾断金人十万师。骢马宣威临阵日，羯胡丧胆渡江时。风鸣环佩军中鼓，谷暗云霞战士旗。从古庸臣好和议，寒潮呜咽使人悲。
思乡,愁绪#想家,立春日,樽前华发影毵毵，病客思乡总不堪。一自倦游三十载，那知春色在江南。
思乡,愁绪#想家#思念,春日,素几横秋水，轻寒漫玉琴。閒愁春雨歇，短梦落花深。卧病生寥寂，相思久滞淫。归云千里外，杳杳故乡心。
思乡,哀伤#想家,宽河,鸣鼙起前旌，草白露未晞。中夏失炎暑，晓寒尚重衣。荐登杨柳颠，屡涉阴涧涯。面黑衣有垢，黄沙正霏霏。道狭师旅繁，令严部伍迟。景晏未投营，人马同饥罢。钻火爇野草，安能顾甘肥。月出新筑城，四山若熊罴。太白西方高，星宿光陆离。欲飞还故乡，云路风力微。幸逢尧舜世，伫候河清期。再歌六月诗，恻恻有所思。
思乡,愁绪#想家,暴风,闭户复闭户，黄尘千丈生。不雨草无色，冲风人倒行。游子念乡土，腐儒忧甲兵。狂吹不肯息，终夜为心惊。
怀人,恐惧#惊讶,兵后与故人别予西上至今在扬楚因有是寄,日月不相待，思君魂屡惊。草玄寄杨子，作赋得芜城。温温独游迹，遥遥相望情。淮上春草歇，楚子秋风生。辟士天下尽，君何独屏营。运开应佐世，业就可成名。谁借楚山住，年年事耦耕。
思乡,愁绪#孤独#想家,新正赴虞途中即景,桃符犹未改朱红，才了新年客向东。春雨已回南岸草，寒云暗送北归鸿。穷人诗句心犹喜，媚世胸襟老未工。鸥鸟一如游子意，浮沈来去浪花中。
思乡,流泪#想家,感兴,和议知非策，瀛东弃可伤！坠天忧不细，筹海患难防！兵燹殃千里，亲朋散四方。故乡归未得，泪眼阅沧桑。
思乡,愁绪#想家,无题,万里风波一叶舟，忆归初罢更夷犹。碧江地没元相引，黄鹤沙边亦少留。益德冤魂终报主，阿童高义镇横秋。人生岂得长无谓，怀古思乡共白头。
田园,孤独#失意#想家,过永乐田家有感,移舟暂泊钓鱼矶，一径委蛇入翠微。落日园林鸡犬富，秋风平野稻粱肥。农翁但道征徭重，啼鸟那知世事非。莫怨栖迟身是客，家山亦有旧柴扉。
思乡,愁绪#想家,梦綵堂①,高堂白发不胜簪，尚有天涯游子吟。老莱斑衣每入梦，春晖寸草难为心。万里关山阻南国，五色凤凰鸣上林。东风几度桐江绿，蝴蝶飞来春已深。
怀人,流泪#恐惧,架头颇多故人枉书未报作此寄意,强半书来有泪痕，不将一语到寒温。久迟作答非忘报，祇恐开缄亦断魂。寄意愧无青玉案，封函懒置绿珠盆。故人若问秋消息，落叶萧萧自掩门。
咏物,流泪#怨恨,菊,楚泽秋高众芳歇，眼中见此霜下杰。南窗粲粲八九株，淡白深黄颜色别。自笑背时难独立，恰是重阳过一月。丁宁女子莫摘残，留伴梅花傲冰雪。
思乡,哀伤#愁绪#孤独#想家,秀水道中,江山无穷期，游子去安适。征衫挹新爽，小艇破远碧。濛濛烟雨细，黯黯湿云积。晴光晚忽霁，秋色淡无迹。香过茭叶青，响入荻花白。近水千家出，穿桥一径僻。鱼虾足飨飧，妇子自晨夕。人生本安间，嗟尔远行客。
战争#怀人,想家#思念,署中有忆江南梅花者因以为赋,欲问梅花上苑迟，座中南客重相思。开帘署有青山色，对酒人如白雪枝。驿使书来春不见，仙郎梦断月应知。偏惊直北多烽火，昨夜关山笛里吹。
思乡,哀伤#愁绪#想家,浙河春望,东风吹暖拂缨尘，草树依微入望新。绣陌晓嘶金勒马，画帘春倚玉楼人。阳和喜就他乡色，迟暮偏怜拥褐身。烟景五湖天共远，断肠归雁数声春。
思乡,愤怒#哀伤#愁绪#想家,其十一,狂花顷刻香，晚蝶缠绵意。天与短因缘，聚散常容易。传唱入离声，恼乱双蛾翠。游子不堪闻，正是衷肠事。
思乡,哀伤#愁绪#想家,古意五首 其一,迢迢长安道，古堠双复只。游子辞家去，去去何所适。素商昔转玄，朱羲今由白。悠悠世路艰，江湖虎豹宅。杨朱泣途穷，鲁叟悲麟获。愿言弛负担，归与慰岑寂。
思乡,哀伤#流泪,过新野遇吴门戚不磷山人言依马太史卜居此地忆余作令定交越廿载矣穷途旅食相对泫然留赠三章永怀旧好 其一,宦拙诗穷各自伤，相逢歧路总亡羊。豪狂未改双眸白，格律仍随两鬓苍。入蜀杜陵长作客，依楼王粲苦思乡。衔杯不尽绨袍意，此夕还须脱鹔鹴。
思乡,哀伤#愁绪#想家,接林至山陆春岩大梁来书却寄二首 其一,握别俄惊十九年，梁园觞咏聚群仙。如云往事经千劫，望月他乡各一天。同调何堪嗟契阔，衰年更觉意缠绵。春风万里来芳讯，喜极翻疑梦里传。
思乡,哀伤#愁绪#想家,乱后,乱后今谁在，年来事可伤。云深怀故里，春老尚他乡。宁复论秦过，终当作楚狂。维舟短篱下，聊学捕鱼郎。
思乡,愁绪#想家,书驿壁,羌陇西来秋事非，长安东望渺庭闱。十年故国悲游子，九月寒砧感授衣。返照入林戎马急，阴云接地雁鸿稀。莫愁绝塞终难据，闻道中原未解围。
思乡,哀伤#愁绪#想家,长江万里图,我家岷山更西住，正见岷江发源处。三巴春霁雪初消，百折千回向东去。江水东流万里长，人今漂泊尚他乡。烟波草色时牵恨，风雨猿声欲断肠。
思乡,愁绪#孤独#怨恨#想家,暮雨独坐,夕云起山泽，广陌郁幽沈。北风吹雨雪，寂树无欢禽。天涯莽寥落，行子断归心。却往盛年迈，潜来愁思侵。高楼厉清角，亏景蔽苍岑。轻举积渊抱，揭怀伸素襟。寒冬芳意歇，炉焰澄香阴。还忆故园夜，携酒仍抱琴。
悼亡,哀伤#想家,哭妹夫姚宪副,谁荐郎官入紫垣，共期霄汉快高骞。北行未究平生志，边戍真成万里冤。辽海赐环方度岭，玉楼求记未归魂。寻思旧雨西湖约，肠断来笺共学言。
思乡,喜悦#想家,甲戌除夕,儿女欢喜罗酒浆，夜深笑语火炉傍。如何去岁听风雪，身在江南梦故乡。
思乡,哀伤#愁绪#想家,杂诗,北风何凛烈，落叶离本根。山川改气候，黯淡无朝昏。室人戒裳衣，中庖具盘飧。闻君将远行，哽咽未能言。道路多修阻，何日当回辕。他乡各异俗，谁与共寒暄。知音不可遇，世态难具论。山中有藜藿，可以乐衡门。
思乡,哀伤#愁绪#想家,秋日道中寄京口友人,一车千里外，马首又斜阳。秋色还黄菊，风声借白杨。知君当此日，忆我在他乡。拟欲来京口，重登君子堂。
思乡,哀伤#愁绪#失意#想家,寄怀梁公狄内弟流寓宝应,念子年来多病侵，鱼潜鸿杳信沉沉。奔腾昔日天涯泪，彫落余生岁晚心。万里风尘双须短，他乡客梦一镫深。何时携手沧溟去，瓢笠潇潇上翠岑。
闺怨,愁绪#孤独#想家,八音 宫怨,金屋疏桐长信秋，迷离屈戍片萤流。石栏凝露芙蓉冷，纨扇辞飙彩凤愁。丝徵肉奏明月开，閒庭徙倚泪潜揩。竹宫祠罢拳姬进，桂棹歌停掌伎来。匏瓜茕茕望织女，箕斗无浆酒星苦。土鼓长吞弃后声，冰簧自咽愁中语。革故迎新如转丸，故人善愁新善欢。木难元是千金买，不作珊瑚一分看。
思乡,愁绪#想家,城中夜归,尘累茫茫有郁襟，思乡就晚发城阴。潮来顿长沟渠量，船过平穿市井心。仆子促程双奋橹，人家临水乱鸣砧。柴门高想慈亲倚，新月疏星恐夜深。
思乡,哀伤#愁绪#孤独#想家,建昌渡口僧舍雨宿,渡头风雨夕，岐路更苍茫。野旷无人处，禅居万竹傍。幽燐资佛火，饥鼠守僧床。不寐他乡客，江声一夜长。
田园,流泪#失意,水村,群鸥飞处淡烟痕，曲曲清流抱水村。半壁芦花闲钓槛，初更渔火映柴门。芳溪会入诗人棹，晚唱频惊客梦魂。忆昔扁舟访云水，几回潦倒醉清樽。
战争,流泪#想家,昭君,宫庭恩幸少，临别见容姿。汉主愁无尽，单于喜自知。雕鞍催起早，玉辇送行迟。泪眼持杯酒，三军鼓角悲。
思乡,哀伤#愁绪#想家,其二,人丁分上下，有丁苦无田。算缗但计口，不问陌与阡。当其催科时，比户最可怜。土窑一破甑，弃之远播迁。人去丁不去，籍在焉得蠲。邻里代之输，展转相株连。及其岁已久，他乡长曾元。忽闻踪迹存，重趼敛丁钱。我欲除此困，税额防虚悬。绘图思郑侠，悯此芃独先。
咏物,哀伤#怨恨#想家,雁,采凤楼西见雁过，数声清入五云和。秋空叶汎悠悠影，故国风生澹澹波。两字平安归去晚，百年身世别离多。荒田夜夜明山火，好为高飞避网罗。
怀人,想家#思念,忆芝山,每忆鹅湖叟，频寻吟我诗。环溪多竹色，绕屋尽梅枝。梦去三年远，书来万里迟。吹将珠浦月，末夕照相思。
怀人,怨恨#想家#思念,武城南界怀六箴郧阳荀少桂阳,才向燕齐问路岐，还于楚客寄相思。一官万里湖南北，两地三年人别离。芳草池塘江上梦，绿波春浦卷中诗。不因霄汉乘槎下，争见连天水去迟。
送别,孤独#怨恨,送人游塞,初晴天堕丝，晚色上春枝。城下路分处，边头人去时。停车数行日，劝酒问回期。亦是茫茫客，还从此别离。
思乡,流泪#想家,南归夜行赵北口同范希声作,归人千里指故乡，三更霜雾沾衣裳。有如小儿卧车箱，摇则成梦醒已忘。寒星在水森有芒，仰视毕昴纷低昂。远烟蒙密堤影长，西风策策吹枯杨。参差人语知异方，作事五角与六张。我识此趣如潇湘，菰蒲明灭灯火光。惊起栖雁飞一行，胡不飞去江湖旁。
闺怨,哀伤#想家,赋得秋闺月和家兄,长空一片月，飞向画楼前。影共寒衣薄，愁将破镜悬。凄清看枕簟，明白梦关边。莫是征夫苦，秋风急上弦。
思乡,愁绪#想家,思乡二首 其一,游子春深思故乡，愁闻杜宇哭斜阳。世情巇崄多溪壑，客鬓萧疏易雪霜。百里荒凉少鸡犬，十年奔走避豺狼。何时安坐无行役，一篆铜炉清昼长。
咏物,哀伤#愁绪,雨,高舂独坐到昏黄，起问阶前几寸强。神化故知时雨妙，忧怀真与野人忘。池添水色轻初定，风送雷声隐更扬。不但城南三十亩，明农心亦系岩廊。
思乡,愁绪#失意#想家,喜秋,黍稷闻皆秀，鸡豚喜渐肥。野人能足食，游子憺忘归。雨后夕阳好，风前秋叶稀。沈郎多病久，一任减腰围。
思乡,哀伤#愁绪#想家,其四,得将胶扰一身藏，吴是他乡蜀故乡。从昔衰荣无定在，山林钟鼎两俱长。
思乡,恐惧#想家,病夫,病夫坐稳懒出门，底事逢春作癯瘦。故人相寻不惮远，欲以一杯为我寿。铺张古昔引大义，劝使忍穷如忍诟。感君意气但如昨，顾我情怀已非旧。平生甘作蚁旋磨，万事只如船放溜。十年参差故乡梦，一心守待灵芝秀。辱身窃比柳下惠，疾恶幸逢朱伯厚。他时城市望云山，岁晚何由数相就。
战争#思乡,愁绪#想家,紫荆关,天半旗台起，霞连落日黄。山开关路小，河绕塞垣长。蹴鞠将军戏，酡酥上客觞。夜来笳鼓动，凄切助思乡。
思乡,愁绪#想家,乙未二三月间六首 其六,春晕一以照，芳草已寸碧。游子憺忘归，苍茫念行役。得途未欲忙，回首倏陈迹。官职岂足爱，劳劳至今夕。
思乡,哀伤#想家,题唐显孝饶娥墓 其一,悠悠孤愤倚中流，饱阅川陵四百秋。水际丛祠犹昨日，人间抔土几荒丘。故乡爱说饶饶姓，往事空传柳柳州。满目夕阳凝睇久，桐花飞落钓鱼舟。
思乡,愁绪#想家,除夜 其一,边塞家何处，天涯岁又除。乡心三载剧，客况此宵馀。看剑心弥壮，谋糈计转疏。明朝三十一，独坐叹居诸。
思乡,孤独#恐惧#想家,夜意,泬寥爽澈游氛收，淡河如扫凝不流。影过远水雁侵月，目断故乡人倚楼。黄叶半林霜送晓，悲笳一曲风横秋。江南几载未归客，灯寂帐寒心正愁。
怀人,哀伤#思念,舟中写怀寄王阳明 其一,到处云山若可依，悠悠京国望中微。何人漫费相思梦，不与秋风共载归。
思乡,愁绪#失意#想家,俞氏水楼,故人江楼月，照见千里心。游子未言归，清光被满襟。西陵隐檐际，南湖澄夕阴。持杯向木末，捲幔对遥岑。怅然不能去，徒令江水深。
思乡,愤怒#想家,诏狱闻蝉,积雨圜扉昼不明，忽惊蝉响闹新晴。无求似汝已难及，多事为谁鸣不平。风露一枝何处好，乾坤馀暑几时清。故园心事秋来剧，空愧浮名累此生。
思乡,哀伤#想家,重阳,漫浪江湖已十霜，一秋强半又重阳。可怜白日浑闲度，偶对黄花觉自伤。客舍题诗书感遇，市楼沽酒慰凄凉。登高不为酬心赏，直欲凭栏望故乡。
思乡,哀伤#想家,其二,白日澹澹沉黄河，清霜入水同流波。行人早行过滹沱，心思故乡悲如何。马足冻折车婆娑，辛勤慰悦徒旅多。前飞鹙鸧后鴐鹅，荒城投泊愁网囮。城边当垆双绿螺，入门便酌金叵罗。秋风野池吹朱荷，酌酒不饮当听歌。歌成一曲新阳阿，听之双泪同沿涡。少年苦贫但搓挪，何为远行心烦苛。
思乡,愁绪#想家,其二,岁月悲游子，风尘老腐儒。兵交连北冀，客隐向东吴。草白秦皇道，天清陆瑁湖。昔时游乐处，抚事一长吁。
思乡,愁绪#想家,伤心诗 其一,屈指吴江死别时，孤情此日已全痴。子山漫著伤心赋，孙楚休传除服诗！海外无香回玉树，帐中何术召蛾眉！故园小阁经年锁，花落花开见阿谁！
山水,孤独#流泪#失意,登龙门山 其一,潦倒同为客，探奇度石田。山连秦塞起，水划晋陵偏。万杵秋风外，千林落照前。悲凉多古意，缓辔共谈玄。
思乡,哀伤#愁绪#想家,用涯翁韵赠国仪,盟在鸡坛未忍寒，世情翻覆见交难。椒花生菜他乡会，桑梓松萝旧日欢。青眼相逢惟子在，素丝无斁许谁看。遥知五马行春地，花满江城月正团。
悼亡,哀伤#流泪,哭麟孙弟四首 其一,交游呜咽惜文章，揽涕遗篇尚满床。李白皆云人欲杀，次公自谓醒而狂。一时作者悲同尽，岂独前贤命可伤。为语寘棺多纸笔，应知不暝讼穹苍。
怀人,哀伤#想家,秋夜对月因怀往岁华阳百泉送理山之荆州至殊胜寺月夜之游不觉怆然赋此,心断青天月，悠然忆去秋。梵宫湖上景，良夜故人游。桑柘通依水，星河半在舟。欢娱回首处，荏苒易生愁。
思乡,愁绪#想家,其二,少年学千禄，吾衰苦多虞。幸逃旷官责，得返故园居。橐中无私金，架上多古书。俯仰两无愧，送老南山隅。
思乡,哀伤#想家,次始兴江口驿舍,秋杪曾驱传，春深复此行。携家殊往日，独客倦长征。鸟雀荒村暮，风烟古路平。寒衣犹未脱，肠断望乡情。
思乡,哀伤#愁绪#想家,六湖塘见春雁,蘼芜绿长香簇簇，双雁忘机相对浴。东风何事不归飞，应念江南春草绿。燕山密雪正茫茫，况有桃花水满塘。毕竟不如归去好，楚云湘雨是他乡。
怀人,哀伤#怨恨#失意,冬日得冯少宰用韫书问寄谢一首,北风一以厉，雨雪何漫漫。江湖莽浩淼，周道阻且艰。故人在千里，寄我双罗纨。织成不惜远，为念衣裳单。感兹平生意，提挈再三叹。别离未觉久，年光忽欲阑。幸有裘与褐，可以禦岁寒。七章匪不丽，所适燠且安。卷衣置箧笥，怊怅不能谖。
思乡,哀伤#愁绪#恐惧#想家,挽慎庵诗成而其配徐孺人讣亦至仍用前韵,吴天岁暮风雨狂，玉树双陨吴门傍。前者梁鸿后孟光，愁云直掩皋家庄。青天宝婺收精芒，酒浆麻枲及衣裳。身在闺门名在乡，游子秋来思偟偟。封书几逐南雁翔，宫醪本拟称寿觞。恸哭无地歌耆昌，燠寒旨甘谁节量。听绝城乌夜未央，起看明月满天霜，魂兮何之杳空堂。
思乡,孤独#想家,瓜步阻雨,客里远经游，那堪有滞留。云山几千里，风雨一孤舟。树影连江动，潮声撼地浮。故园归未得，南望使人愁。
田园,失意#想家,夜宿田家,簦笠相随走路岐，一春不换旧征衣。雨行山崦黄泥坂，夜扣田家白板扉。身在乱蛙声里睡，心从化蝶梦中归。乡书十寄九不达，天北天南雁自飞。
思乡,孤独#恐惧#惊讶#想家,夜坐偶怀故山,独夜残灯梦未成，萧萧总是故园声。草深石径鼪鼯笑，雪静空山猿鹤惊。漫有缄书怀旧侣，常牵缨冕负初清。云溪漠漠春风转，紫菌黄花又自生。
怀人,想家#思念,同文渊夜坐怀伯兄,月外征鸿自北飞，溪边流水亦东归。相思欲往还多畏，自笑浮生事事非。
思乡,愁绪#想家,巴丘书事,三分书里识巴丘，临老避胡初一游。晚木声酣洞庭野，晴天影抱岳阳楼。四年风露侵游子，十月江湖吐乱洲。未必上流须鲁肃，腐儒空白九分头。
思乡,愁绪#想家,除夕前一日自释,独坐寒灯蜡已灰，思乡怀古自徘徊。宦情冷煖随吾分，世味甜酸付此杯。蝴蝶梦中春信近，玲珑歌里晓钟催。不禁浓兴撩人醉，欲上千峰踏岭梅。
怀人,愁绪#想家,山斋独坐怀友人不至诗以招之,投迹寄空门，幽怀日虚泊。境寂山气佳，日午庭阴薄。新莺未停啭，初篁渐舒箨。爱此林树芳，窅然坐丘壑。故人万里至，约我移觞酌。今朝风日熙，乘閒眺虚阁。
思乡,哀伤#孤独#想家,初归,幽蓟归来鬓若丝，故园三径草离离。慰人犹有篱边菊，强吐秋花满旧枝。
思乡,失意#想家,初会昼锦堂,重向高堂举宴杯，四年牵强北门回。故园风物都如旧，多病襟怀遂一开。白发耻夸金络骑，绿阴欣满铁梁台。因思前彦荣归者，未有三曾昼锦来。
思乡,愁绪#想家,其九 樵火,积雪报松坞，蠹根然草堂。深炉与远烧，此夜仍交光。或似坐奇兽，或如焚异香。堪嗟宦游子，冻死道路傍。
思乡,失意#想家,发安化回望黄州山,流落江湖四见春，天恩复与两朱轮。几年鱼鸟真相得，从此江山是故人。碧落已瞻新日月，故园好在旧交亲。此生已免嘲伧父，莫避北风京洛尘。
思乡,失意#想家,淳安司训王君文博来休宁请予记学宫之成适值中秋方喜对月叙旧而开宴之际凉雨骤至因赋此以申去往之情时汪世行令君吴文盛亚参在座诗并及之,对影相期月鉴凉，开轩惊见雨丝长。阴晴半日犹难定，离合一尊那可常。候雁来从黄叶渚，秋虫鸣绕绿莎堂。银釭乌臼馀新烛，解与流辉照故乡。
思乡,哀伤#想家,拟明月何皎皎,庭中芙蓉花，冉冉朝露晞。渥膏不能沐，敛发出重闱。故乡谅不恶，何为在天涯。仰天长叹息，入户复踌躇。盻盻芳树枝，悲风入我帷。
闺怨,愁绪#怨恨#想家,夏闺怨,锦褪残红色更佳，伤心无语步苔阶。忍看竹簟人相倚，羞见莲房子并挨。耳断蝉声悲昼永，情随鸳梦到天涯。无端抱恨双飞燕，敲拆妆台一股钗。
思乡,哀伤#愁绪#想家,彭城漫述次韵 其一,留滞他乡犹抱病，扁舟独系楚城东。斜阳故垒摧流水，积雪高台撼大风。漫尔兴怀游戏马，不堪举目送飞鸿。项刘争长空陈迹，万古山河感慨中。
思乡,哀伤#失意#想家,饥民行,蒙裾复辑履，饥民卧道旁。不食问几日，欲语泪千行。去年河水涨，河西秋稼伤。严冬寒且饥，老幼多死亡。残喘延至春，乞食来此方。昨日过朱门，瓜牙如虎狼。今朝叩蓬户，十家九绝粮。命已悬旦夕，恨不死故乡。低头不复语，面目色凄凉。欲救无寸柄，徘徊空断肠。
战争,愁绪#想家,修边谣,去年修边君莫喜，血作边墙墙下水。今年修边君莫忧，石作边墙墙上头。边墙上头多冻雀，侵晓霜明星渐落。人生谁不念妻孥，畏此营门双画角。
思乡,哀伤#想家,乙卯上巳日修禊十刹海分韵得洒字,八年不到十刹海，泼眼春光忍抛舍。旧时燕子再来人，相逢同是悠悠者。词流老去抱冰死，犹傍宫墙作春社。倚楼烟柳断肠处，斜日苍黄乱鳞瓦。旦暮承平又一时，瓮中春色谁相假。东风作恶尘土飞，咫尺湖光不忍写。哦诗赌酒盛文物，顺时哀乐吾聊且。未死尚思来日事，故园樱笋初盈把。料量春事不如归，经天泪向苍茫洒。
怀人,流泪#思念,怀鹤峰东城因寄 其一,屋梁落月应怀我，春草池塘更梦谁。记得别时悬泪眼，佯为笑语怕相思。
闺怨,流泪#思念,其四 闺情，集唐诗,袅袅城边柳。骀荡郎知否。争取最长条。相思一水遥。相思杳如梦。莫引西风动。剪蜡泪争流。残灯照卧幽。
思乡,失意#想家,其二,林馆深秋黄菊残，微霜枫树叶初丹。浮生秪解刘伶醉，失路应怜范叔寒。落日断鸿愁里听，故园衰草梦中看。龙门知己能相问，欲和阳春愧独难。
思乡,孤独#怨恨#想家,寄家,离别家山已数年，故园桃李想依然。东风客外归心切，落日云边望眼穿。龙虎卫前花夹道，凤皇台畔水连天。丁宁为护溪边石，留取归来系钓船。
咏物,哀伤#愁绪,芭蕉,芭蕉非一种，南粤竞成丛。结实联房绿，舒花焰火红。象蹄形甚伟，筒葛纴尤工。羁旅牵愁思，秋窗夜雨中。
闺怨,哀伤#想家,闺情,寂寞空闺怨夜长，征人何事未还乡。不知墙外谁家笛，十二楼中尽断肠。
送别,哀伤#想家,送迁客,万里潮州一逐臣，悠悠青草海边春。天涯莫道无回日，上岭还逢向北人。
思乡,哀伤#想家,寄所知,白云黄叶映沧洲，一曲清商送远游。人在玉京天万里，也应难忘故园秋。
思乡,失意#想家,同张滑县登清风楼,层楼落日倚蹉跎，明府高轩载酒过。槛外秋阴开大陆，帘前树色散漳河。关门紫气临燕满，风雨青山入晋多。我醉欲裁王粲赋，故园戎马近如何。
思乡,愁绪#失意#想家,其七,畹兰未必因香折，湖象多应为齿焚。兼济直饶同巨楫，自由何似学孤云。秋深栎菌樵来得，木末山鼯梦断闻。闲凭竹轩游子过，替他愁见日西曛。
思乡,愁绪#想家,鸡冠花,每遇秋花发，伤心绛帻红。故园深树里，翘首待墙东。
思乡,愁绪#想家,水心书院次容彦昭,游子来何之，来之水心亭。同流混清浊，高思入玄青。病菊东篱醉，幽兰陋室馨。石齐频入梦，经纬两冥冥。
思乡#田园,愁绪#想家,春日田园杂兴,饾饤蔬槃已竹萌，如何布谷未催耕？牧儿懒散骑牛过，游子牵连信马行。秧际窥鱼翘白鹭，花间捎蝶下黄莺。东风岁岁添新绿，独我霜髯多几茎。
思乡,愁绪#想家,史记三十六首 其一 《高帝纪》,亲提三尺抚山河，汉帝归来猛气多。何事不禁游子恨，酒酣犹倚大风歌。
思乡,愁绪#流泪#想家,寄家书,一函游子泪痕封，寄去云山几万重。君到鹤洲江上望，数椽茅屋几株松。
思乡,哀伤#愁绪#想家,九日小斋独作,时际垂杨秋色寒，垂帘兀坐弄毫端。无心落帽发常整，有意题糕韵又难。黄菊虽开犹寂寞，白衣未至倍辛酸。侧闻游子登高去，一枕羲皇梦里看。
战争#思乡,流泪#想家,塞上行,秦筑长城在，连云碛气侵。风吹边草急，角绝塞鸿沈。世世征人往，年年战骨深。辽天望乡者，回首尽沾襟。
咏物,哀伤#想家,雪,旅馆人初到，长空雪正浮。和云埋野树，杂雨响江楼。冻涩班生剑，寒欺晏子裘。凭谁歌郢曲，一洗客边愁。
思乡#怀人,愁绪#想家,怀智栖上人,临水登山自有期，不同游子暮何之。闲眠默坐身堪赏，已去还来事可知。林鸟隔云飞一饷，草虫和雨叫多时。思君最易令人老，倚槛空吟所寄诗。
思乡,愁绪#想家,题巽亭（王氏）,薄阴散秋曦，爽气来孟月。慨然登兹亭，嘉观非远涉。径幽出深竹，栈峻跻危堞。身腾尘境外，心与空界接。前临潩波泛，却视隗峰列。来远得清飙，洒迥想飞雪。君家兄弟贤，问学继先业。横经咨老师，置醴延大耋。方从贤者乐，岂为游子设。诗人亦有言，佻达在城阙。
思乡,愁绪#想家,忆梁王寺过远桥寄昉师,长忆溪桥避暑时，天风六月袭人肌。水随地脉来无尽，云过山头去不知。拂面稚松应偃盖，当年游子已庞眉。凭师莫动溪边石，留待东归题好诗。
咏物,怨恨#想家,杨柳,南浦多别离，行人去相续。杨柳不知愁，春风依旧绿。
怀人,孤独#思念,寄剡中友人,故人今在剡，秋草意如何。岭暮云霞杂，潮回岛屿多。沃洲僧几访，天姥客谁过。岁晚偏相忆，风生隔楚波。
思乡,哀伤#孤独#想家,岁首自广陵入高邮舟中作,北风吹湖水，远行当岁徂。孤舟无同人，相依唯仆夫。遥睇高邮城，彷佛十里馀。落日去地远，飞雁与云俱。悠悠思故乡，邈在天南隅。慈亲倚门望，我身犹道途。羁旅岂足恤，但念骨肉疏。何当脱行路，归卧山中庐。
怀人,哀伤#思念,中秋月下怀高进之,浦溆虚堂欲暮秋，故人青眼夜深留。微风明灭渔舟火，四壁凄清戌角楼。身世浑疑非幻境，心期千载有神游。庭前忽报中秋月，踏碎花阴未肯休。
思乡,孤独#想家,客平原春日有怀,怅望乡园去计违，春来惟有思依依。客程故向南天远，花信偏于北地迟。汉帝苑边卢橘熟，秦陀墓上鹧鸪飞。柴门独对东风掩，此日松筠冷翠微。
思乡,哀伤#愁绪#想家,其三,圜土初经二月春，薰风又到系维身。流萤夜度绨袍冷，采蕨朝供麦饭新。敢望左骖归越石，还期长佩拟灵均。多情最是他乡侣，闲谱龟兹慰苦辛。
思乡,哀伤#愁绪#想家,雨泊鲁港,凌晨发芜关，沿洄溯赤岸。危樯青天迥，幽卉紫茸烂。风林秋槭槭，游子坐三叹。大江从西来，乾坤划然断。洼缺日月亏，奔流吴楚乱。回飙入鲁港，江色暝痕判。潜矶窥伏鼋，决雾腾山鹳。一雨太阴黑，屯云众山冠。漏舟若天穿，短衣湿至骭。长年咒石尤，店火绝烟爨。悠悠西征客，含酸游浩瀚。河干摇落日，照水明环瑑。
思乡,哀伤#愁绪#想家,武陵春日,寻春何事却悲凉，春到他乡忆故乡。秦女洞桃欹涧碧，楚王堤柳舞烟黄。波涛入梦家山远，名利关身客路长。不似冥心叩尘寂，玉编金轴有仙方。
悼亡,恐惧#想家,哭月桥兄,前辈风流尽，乡枌孰表仪。如公又凋谢，末俗恐浇漓。幼学皆真践，濒危属近思。端为吾道恸，不但哭吾私。
思乡,哀伤#想家,自石城往宁都道中作,穷冬风露晓凄其，倦客何时息马蹄。山合忽疑前路断，峰高翻觉宿云低。丹枫翠竹攒幽涧，绿蔓黄茅没古蹊。谩说闽疆近相接，故园千里望中迷。
思乡,哀伤#愁绪#孤独#流泪#想家,故洛阳公镇大梁时隐得游门下今之经历事往人非聊抒所怀以伤以谢,孤舟欲泊思何穷，曾忆西来值雪中。珠履少年初满座，白衣游子也从公。狂抛赋笔琉璃冷，醉倚歌筵玳瑁红。今日斯文向谁说，泪碑棠树两成空。
思乡,愁绪#想家#思念,秋怀,浩浩门外尘，今古无二岐。车痕遍九陌，得丧何已时。商飙动地来，万叶辞故枝。游子感摇落，忽起流年悲。玄发日以槁，素衣日以缁。天衢九万里，加以刚风吹。岁月不我私，壮志安可期。激昂赋七启，清壮歌五噫。采采秋原花，对酒聊自怡。佳人隔明河，相望长相思。
田园,喜悦#想家,和陆太宰水村也适轩咏怀,地即大隐胜，材集补天馀。达人秉高尚，讵云朝市拘。覆庇本四海，俯仰托兹庐。云石自流峙，吹嘘及根株。命觞沿径曲，凿泉当坐隅。遂使耳目旷，颇胜丝竹俱。心融境斯一，理适情自娱。载理闻鹤谱，时临换鹅书。藏胸富丘壑，佐世登唐虞。疏品荷陶铸，莼鲈思踌躇。室迩人甚远，歌啸日正舒。贱子获听履，自负龙门如。
战争,愤怒#想家,出塞曲二首 其一,路绕飞狐西，心与大刀折。鼓声断重围，斜日阴山雪。阵云随草低，杀气傍城结。何人哭辽水，水上青怜灭。边色寒苍茫，老将节旄绝。胡马蹄足高，踏冰如踣铁。露宿黄沙戍，哀笳增哽咽。征人半未归，分甘死饥渴。家山常在眼，莫念经年别。
战争,哀伤#恐惧#想家,立冬舟中即事 其一,一滩一滩复一滩，轻舟荡桨上曾湍。三秋岭外雨全少，十月邕南天未寒。露岸苇花明白羽，风林橘子动金丸。如何连夜还乡梦，不怕关山行路难。
思乡,愁绪#失意#想家,其二,关山摇落雁飞迟，江汉飘零有所思。倦客自怜苏季子，故人谁问介之推。露催络纬窗间织，风缉蟏蛸户外丝。独荷慈亲念游子，倚门日日数归期。
思乡,哀伤#想家,独立（一作遣兴）,数尽飞花一怆然，壮心迢递夕云边。十年人事空流水，二月风光已杜鹃。过眼青春宁复得，污人黄土绝堪怜。故园尚有平生约，可使苍苔到石田。
咏物,孤独#想家,雨,野迥云容黑，汀长雨气寒。春随花片减，愁向酒杯宽。乱水通流急，孤舟逆上难。白鸥浑自得，来往任风湍。
思乡,哀伤#愁绪#想家,池亭待月 其一,轻雷不成雨，风砌旋支床。山乱云行曲，楼高月路长。柴门非故国，戎马尚他乡。笳鼓悲清暝，关河思不忘。
思乡#怀人,哀伤#愁绪#孤独#想家#思念,寄三衢赵希远,同是他乡客，分携二月初。如何近流火，曾不寄来书。夜雨青灯暗，晨风黄卷舒。相思五字句，惠好莫相疏。
怀人,喜悦#思念,怀华首台,台高容易动相思，岁暮应愁塞上儿。想得东溪溪石畔，梅花须发斫残枝。
思乡,哀伤#想家,晚望,独立孤城上，关山望不休。异乡惊绝域，远目豁清秋。未拟登楼作，空歌出塞愁。故园飞鸟外，溪水正南流。
思乡,哀伤#愁绪#想家,客中行,兰陵美酒郁金香，玉碗盛来琥珀光。但使主人能醉客，不知何处是他乡。
思乡,哀伤#愁绪#想家,至后梁从甫招同郭学宪雪中小集时余捧檄将就道矣,书云初罢雪濛濛，岁岁阳生景略同。对酒总怜时屡改，论文堪羡赋争雄。他乡缥缈风尘外，俗吏驱驰怅恋中。握手与君仍几醉，夜来先梦岭云东。
思乡,哀伤#孤独,宿柁头次及甫入沌韵,手遮西日望褒斜，百折舟行尚玉沙。风趁港回帆落柱，草迷路断牵收车。长烟漠漠非吾土，老树离离似我家。今夜宿头应更好，月明四面尽芦花。
思乡,流泪#想家,到家,渡口尚余景，乔木故乡陌。谁云客不归，今归转如客。村犬吠路隅，室人避门隙。入户恍有存，依然旧四壁。始归人意新，邻里皆来觌。交谴我何言，谁复闵行役。兴念及殇儿，生未谙行迹。梦寐何由通，徒闻人所惜。别时种园树，过墙盈几尺。且复息其阴，泪沾衣上碧。
思乡#咏物,愁绪#想家,子规,暮春滴血一声声，花落年年不忍听。带月莫啼江畔树，酒醒游子在离亭。
思乡,哀伤#想家,东原除夜,客舍无人静掩扉，小窗灯火独相依。一年残腊今宵尽，千里故乡何日归。鬓发半随春雪白，交游浑似晓星稀。乱离不得中州信，肠断云间雁北飞。
怀人#田园,失意,斜东村道中忆查韬荒,白日西斜水向东，斜东村路落花红。立当野岸迎初月，行傍幽篁爱晚风。谷响一声啼老鹳，潮平十里浸长虹。故人不见堪惆怅，葭菼苍苍在此中。
咏物,恐惧#惊讶,蝉,斜阳挂庭树，有蝉鸣树颠。无端聒人耳，惊我闲窗眠。吾观动物中，至清莫如蝉。翩然蜕污浊，饱餐风露寒。此外一无求，何苦浪喧喧。口给祇屡憎，不如且忘言。
思乡,哀伤#愁绪#想家,雨华台,漠漠平芜碧，萧萧乱叶红。褰衣上危石，欹帽立西风。日月奔驰外，江山感慨中。他乡对零落，那放酒杯空。
悼亡,哀伤#想家,哭仲子,一日死生隔，平生父子休。暮龄逢逆境，老泪湿清秋。浪急珠沉海，天昏壑失舟。烟霄落雕鹗，天厩丧骅骝。万里车轴折，百年江汉流。吾生今已矣，世事付悠悠。
思乡,流泪#恐惧,从吾阮掌教予表兄也偶瞻遗像感赋,载瞻清像念飞黄，四十馀年驹隙忙。玄泽几回遗我恨，青刍无地为君将。鹤鸣华表今何世，云覆仙潭有故乡。每忆舅家童稚日，不堪梨栗涕沾裳。
怀人#田园,失意#想家,过沙村闻思庵因记往年孙理问奉参政全公檄命驻兵山中招徕东南之负固者时余客军中留刘君方东所常从孙侯游庵中溪山不殊风尘方张怀念今昔因赋诗柬刘并识余志,故人孙宰忆同游，跃马分麾驻上头。塞外旌旗非旧日，山中钟磬自清秋。云松暝合侵崖径，霜叶寒飞扑涧流。满眼风尘愁更住，为君惆怅独登楼。
思乡,哀伤#愁绪#孤独#想家,续幽愤①,繁霜作阴起，朱火乘夕发。清昼冷无光，兰膏坐销歇。惟公执天宪，身是台中杰。一逐楚大夫，何人为君雪。匆匆鬼方路，不许辞双阙。过门似他乡，举趾如遗辙。八月黄草生，洪涛入云热。危魂没太行，客吊空骨节。千年瘴江水，恨声流不绝。
思乡,愤怒#哀伤#想家,秋陌,肃霜雕枯杨，城门飞黄叶。客子衣裳单，陌上饶风色。草短思故园，芳歇听鹈渼。悲伤捣衣妇，乱砧响寒月。
思乡,哀伤#愁绪#想家,元宵追哭亡侄子佩,哭汝未吞声，年华暗中换。搴帷见明月，团圆正月半。去年当此时，系缆南台岸。箫鼓沸榕城，满街灯彩烂。与汝访连枝，酒杯乌山畔。骨肉聚他乡，谈心乐且衎。佳节应候来，旧游如梦幻。江东春物佳，念汝不留盼。红楼喧管弦，侧听肝肠断。未审长眠人，好景同谁玩？倘能怀六亲，鬼哭应至旦。
战争,哀伤#怨恨#想家,长城歌题红瓦店壁（辛酉入山海关作）,日出沧海洪涛里，崷崒千山万山累。严墙蜿蜒盘峰巅，长城万里从此始。东连碣石北居庸，西走陕益临洮中。一道生将天地割，防边设险心何雄。谁知皇天无私好，四海穷愁戍卒叫。万世不传二世休，千秋史册空遗笑。当年筑此胡为乎，祖龙力政非良图。白骨撑填饮马窟，至今鬼哭声呜呜。
思乡,哀伤#愁绪#想家,端午日（少作）,悠悠南北各天涯，欲望乡关眼已花。忆得亲庭谁共语，应怜游子未还家。
咏物,哀伤#想家,白莲,太液初花宿露团，香浓粉淡不胜寒。金茎侧泻仙人掌，玉叶危擎帝子冠。水阔天空愁欲堕，风清月落好谁看。西湖肠断西施采，一曲菱歌唱未阑。
思乡,哀伤#想家,陈讱生为余写蒹葭楼图并题诗其上自东瀛见寄七月晦日雨中展视赋此酬之,一雨朝来暑顿收，菰蒲瑟瑟未胜愁。兀从画里添霜意，正忆天涯向晚流。穷海生桑曾再见，故乡为国似先秋。微君为写当前景，肠断空江独上楼。
思乡,哀伤#愁绪#想家,黄督 其一,乔客他乡人，三春不得归。愿看杨柳树，已复藏班鵻。
思乡,哀伤#愁绪#想家,其二,白首来官舍，丹旌返旧山。有怀空色养，无日见生还。暮草春回碧，机堂昼掩关。天涯有游子，肠断舞衣斑。
思乡,怨恨#想家,约任千载（逢）大卿同王万里（万）杨仲博（约）汎湖任赋二诗和其韵 其一,满目亲朋似故乡，梦邪非梦梦何长。春风坐上白云屦，玉鉴光中明月珰。酒到湖山嫌逊避，话逢气类省称量。谢家内集如斯否，一味诗书无别香。
思乡,愁绪#想家,慈乌吟,哑哑城头乌，朝日带寒辉。衔虫哺其子，直下草野飞。天寒老雌独，日暮望雏归。啄粟至已晚，长恐摧羽衣。下有倚闾母，叹息声未希。游子在天涯，四牡恒騑騑。
战争#咏物,失意,月,人言月里仙人住，隐约娑罗树根兔。玄霜捣就亦多年，不见有人曾得度。清光偏照边城秋，城边白骨胎王侯。王侯白骨卒未已，龟蚌吸月独不死。
悼亡,喜悦#孤独,哭嘉彦,释蹻淮西土，平生质胜文。形模笑妇女，术业富丘坟。客路酒欢喜，官曹名放纷。银章犹断垄，馀事付青云。
怀人,想家#思念,怀人亭 其一 并序,孤亭云海渺相思，独上惟吟忆我诗。从此故人感天末，不妨来此立移时。
思乡,喜悦#失意#想家,中丞敬公九日登真州南城以诗见示爱其閒逸迈往之气惜不得侍行遂想像和呈二首 其一,年华逝水故相临，节序循环岂易禁。芦叶汀洲迁客梦，菊花篱落故园心。长筇曳曳风生袖，破帽翩翩雪满簪。惆怅昔人行乐地，剧谈豪饮莫沉吟。
思乡,哀伤#孤独#想家,其二,万壑树色敛，松门已暮钟。故园肠断客，应与此时同。
思乡,喜悦#想家,其二,湖山掩映信乐国，烟雨凄迷非故乡。青灯何日一杯酒，江头极目吴山长。
战争,哀伤#想家,乙巳子月六日伊吾旅次被命回京以四五品京堂用纪恩述怀二首 其一,浃岁锋车遍十城，花门嫠面马前迎。羁臣几见膺星使，清秩频渐附月卿。雨露雷霆皆圣泽，关山冰雪此归程。衔恩正对轮台月，照见征袍老泪倾。
思乡,愁绪#孤独#怨恨#想家,书黄山馆壁,残日住孤馆，迟迟行古台。大河连野去，白鸟背城来。离恨浑如结，乡心渐欲灰。山花半寥落，犹在社前开。
思乡#怀人,愁绪#想家,得锡山徐君子敬书简怀却寄二首 其一,西风料峭雁行斜，捧读瑶笺感岁华。落日秋风游子意，白云黄叶故人家。海棠已作伤心树，篱菊犹开插帽花。好待来年春景暖，与君重话二泉茶。
思乡,愁绪#怨恨#想家,客舍病中怀康裕卿兼寄顾氏兄弟,越客侨居建业城，白门花月几同行。别来穷海青春歇，望入长天暮霭生。离恨自惊随积草，乡心翻厌听流莺。虎头兄弟追欢日，应念文园病马卿。
山水,恐惧#惊讶,登缥缈峰二首 其一,不辞芒屩破蒙茸，贾勇先登第一峰。湖外山围青玉案，波间岛插紫芙蓉。龙宫袭籁俄成吹，鹿苑嘘烟忽自封。指点空濛浑未定，乍惊云物荡吾胸。
思乡,孤独#想家,次张大年韵,喜无车马过柴门，弦诵琅琅竹树村。鱼跃乱流时倚杖，莺啼新绿昼移尊。长才自有高人识，清事还同野老论。回首故乡春色外，风烟寥落几家存。
思乡,愁绪#想家,次韵温伯谋归,官路驱驰易折肱，官曹随处是愁城。随风片叶乡心动，过雨千峰病眼明。一脔何须尝世味，寸田久已废吾耕。羡君早作归欤计，屈指从今几合并。
送别,流泪#想家,送四镇薛侍御东归,相送泪沾衣，天涯独未归。将军初得罪，门客复何依。梦去湖山阔，书停陇雁稀。园林幸接近，一为到柴扉。
怀人,哀伤#愁绪,夏夜怀故人,空斋不寐夜初分，独坐凄然忆故人。山雾满庭空翠湿，石床当户月华新。竹窗把酒知何日，樵径携筇又几春。惟有别时芳草色，闭门相对碧如茵。
田园,哀伤#想家,夏夜同袁德延骑出宿村家,景落息炎氛，轻策稍相试。微风送林木，皓月临平地。路远忘前期，情惬随所至。田父止我宿，茅屋劝客醉。起步叩天空，仰对明星次。一贪鸡黍筵，三叹前贤意。轩冕愁束缚，江海伤憔悴。且愿为老农，敢谓辞高位。明发返故墟，努力看身事。
思乡,愁绪#想家,水亭夜坐,今夜月上迟，前夜月上早。有月景固佳，谁识无月好。天高众星明，凉意在庭草。风轻萤照树，夜定鱼跃藻。毛发动萧爽，尘襟涤烦懆。时序倏将代，浮生嗟易老。北雁今已南，游子在远道。昨梦江田村，石林净如扫。独坐望海亭，把酒看双岛。
思乡,哀伤#愁绪#想家,其三,藤梧秋尽瘴云黄，铜鼓天边归旐长。远愧木兰身手健，替耶征战在他乡。
战争#怀古,愤怒#哀伤#想家,咏史 李陵,都尉出塞北，全军战浚稽。喊声春霆震，杀气阴云低。单于不相识，借问将军谁。将军本将种，氏族派陇西。天明鼓音死，剑斩军士妻。尘沙昏白日，道路东西迷。马蹄去不返，边草空萋萋。高堂视白发，到死长悲啼。归期日复日，老病天一涯。可怜龙门翁，空作无阴儿。
思乡,失意#想家,舟中秋兰盛开漫成二首 其一,画舫蒲帆溯水湄，秋兰绕榻影披离。花慵作态姿原澹，香久沦肌客未知。晓梦将残欹枕处，微凉初动捲帘时。故园望里增惆怅，赖尔清芬慰所思。
怀人,哀伤#怨恨#想家,次韵黄大临秀才见寄,故人聚散霜前叶，往事眇茫风际烟。游宦一生非有己，隐居万事不由天。崎岖槛阱方谋食，啸傲山林肯计年。赖已将心问卢老，相逢他日笑风颠。
田园,哀伤#孤独#恐惧#惊讶#失意,田家行,春耕高原不辞苦，晚岁离离满百亩。岂知输稻如输金，始信种田虚种黍。持黍易金入市行，粳稻踊贵黍价轻。十钟一石亦不惮，三时力农空自惊。去年岁荒食丰菽，今年岁丰弥不足。物理悠悠难豫谋，谁谓丰荒略相覆。
战争,愁绪#怨恨#失意,边夜有怀,汉地行逾远，燕山去不穷。城荒犹筑怨，碣毁尚铭功。古戍烟尘满，边庭人事空。夜关明陇月，秋塞急胡风。倚伏良难定，荣枯岂易通。旅魂劳泛梗，离恨断征蓬。苏武封犹薄，崔骃宦不工。惟馀北叟意，欲寄南飞鸿。
怀人,愁绪#想家,寄妹,金风初度井梧枝，正是怀人病起迟。两地离愁悬一镜，九秋新恨上双眉。久虚咏雪联芳句，每忆挑灯共课时。塞雁已归书未达，江城寒月照相思。
思乡,愁绪#孤独#想家,独酌,岁寒日复暮，游子各思家。独夜况无侣，吾生非有涯。醒原不如醉，酒更蜜于花。剪烛当邀月，三人对影差。
怀人,想家#思念,寄陈子兼提学,寒食江风黄鸟斜，故人蓬鬓各天涯。巴中父老相如谕，峡里星河博望槎。剑阁梦悬千里月，锦城人醉四时花。独怜方朔长安米，西望经年尺素赊。
思乡,孤独#流泪#失意#想家,秋日感怀,潦倒乡心此倍生，秋怀无处不伤情。那堪薄暮孤舟里，更听萧萧夜雨声！
思乡,愁绪#想家,其二,承恩几度锡纶麻，紫气西来望转赊。时拟绛驺迎百粤，俄闻白马会三巴。已钦治第真容驷，其奈瞻云未及瓜。最是南陲资锁钥，不妨游子尚天涯。
山水,哀伤#孤独,游多云山,云中樵斧声，偶杂樵夫语。拨云寻径曲，邈焉少伴侣。登高一俯视，离离荡禾黍。白云无定时，青山自千古。
送别,流泪#想家,送裴判官自贼中再归河阳幕府,东郊未解围，忠义似君稀。误落胡尘里，能持汉节归。卷帘山对酒，上马雪沾衣。却向嫖姚幕，翩翩去若飞。
思乡,哀伤#想家,河上杂诗四首 其一,砀沛蟠纡接下相，风云咫尺会舟航。中原日落关城白，西楚河来天地黄。山闭彭门千里暮，林开祠庙一陂荒。背关怀此君休笑，自古男儿悲故乡。
思乡,流泪#怨恨,杏轩为倪伯温赋,倪氏锄经自有堂，还于花下结丹房。夕阳坛上非前事，春雨江南是故乡。况是仙人如董奉，何须女子识韩康。重来轩外绿阴合，煮酒银瓶得共尝。
思乡,哀伤#想家,晓发淮口,春江历历水悠悠，一夜东风五两收。花信不知何地早，乡书犹忆故园秋。年来国是谁能定，病起诗怀祗自愁。昨日六飞巡幸后，已将宽法遍南州。
思乡,哀伤#愁绪#想家,赋瓶中杂花七首（予绝爱未开杏花，故末篇自戏。） 其一,老眼惊看节物新，今年更与酒杯亲。东山一道花如绣，从此他乡不是春。
思乡,孤独#想家,赠周生,同是风尘客，相逢各黯然。乡心归雁后，故国夕阳边。康伯犹居洛，荆卿未去燕。倚闾千里意，慰尔思悬悬。
悼亡,流泪#恐惧,哭梁公实十首 其一,当日梁鸿去，青山弄紫烟。形容疑好在，消息是谁传。鹘鸟岂来舍，龙蛇或值年。仓皇不可问，陨涕五噫篇。
思乡,愁绪#想家,途中重九,马上过重阳，征途景易伤。野云千里白，秋草一川黄。作赋悲游子，登高望故乡。遥知三径菊，空自抱幽芳。
思乡,失意#想家,其二,江上依稀栗里峰，峰前隐约故园松。征鸿尽向南天没，不为离人寄一封。
思乡,哀伤#愁绪#想家,阁夜示茂秦 其一,相逢殊不恶，久别竟谁驩。贫病他乡老，交游古道难。开樽山欲出，说剑雪逾寒。如此萧条色，高斋尔自看。
思乡,哀伤#愁绪#想家,和午塘翰长春日游方氏园,春意谁同郭外寻，郊园聊坐偃芳心。鸣鸠乳燕纷相趁，细柏繁槐密自阴。旧国娱情虚水石，他乡随地漫云林。因吟秀句思芳草，伐木先知怀好音。
思乡,恐惧#想家,双燕篇,双燕何翩翾，飞去仍徊翔。依依止画闺，缱绻鸣东厢。昔来届阳节，今去易寒凉。秖恐秋风高，海路多烟霜。双飞入君户，双栖在君梁。被蒙君仁惠，弹射不相防。养雏毛羽成，送雏还故乡。虽无黄雀报，岁愿巢君堂。
怀人,哀伤#怨恨,怀远 其一,寒月照孤影，戚戚生怨嗟。故人被奇服，远隔天之涯。对此盈尊酒，独酌酣且歌。歌声杂悲啸，感慨一何多。精霸倘相召，舟楫渺江河。叹息永终夜，天汉西南斜。
田园,哀伤#孤独#想家,春晚自近村归,山阴道上柳如丝，策蹇悠悠信所之。曲水已过修禊集，馀寒不减试灯时。贫犹自力常谋醉，病不能闲日赋诗。谁道茅檐苦幽独，一钩新月是相知。
思乡,哀伤#愁绪#想家,永川言怀,粤客易生愁，他乡万里游。一身癯似鹤，百计拙如鸠。驿路蝉鸣夏，山城雨酿秋。此怀谁复慰，从事在青州。
思乡,愤怒#哀伤#恐惧#想家,其十一 李文姬,文姬巾帼流，乃是女智囊。三子返闾里，怵然暗悲伤。鸢肩阚如虎，六尺危朝霜。十年酒家佣，一朝归故乡。姊弟相向哭，行道泪滂滂。
思乡,愁绪#孤独#流泪#怨恨#想家,寒夜,含泪别乡人，翻然作游子。枕上听猿啼，家乡五千里。
咏物,孤独#想家,燕,日暮差池影，穿花故故频。与君同在客，是处可怜春。戈者无余慕，天涯恋主贫。清明满桃李，蝴蝶过东邻。
思乡,孤独#想家,怀贞居张先生,不见贞居张外史，故园牢落已经年。山中绝境如三岛，河上遗书著几篇。竹榻何曾延俗客，琼楼只合贮神仙。扁舟有待秋风后，重约湖阴日扣舷。
闺怨,怨恨#想家,闺怨二首 其一,花落閒庭燕子归，楚宫腰细不胜围。三春憔悴飞蓬首，青镜空留明月辉。
思乡,孤独#想家,无题,为客三年海上洲，故乡何处瘴云稠。数千里外蛮人域，十八滩头过客舟。时有山禽呼姓字，或从海鸟作朋俦。故人珂佩周旋处，紫殿风清十二楼。
思乡,哀伤#愁绪#想家,其五,互萝烟径易斜阳，未必他乡胜睡乡。高著正宜归结局，矮人何事亦观场。经时燕子依人在，咋夜泉声彻枕凉。自信胸中有云梦，罗浮安用贮空囊。
思乡,哀伤#愁绪#想家,岁暮客居呈弱侯三篇 其一,仲尼本周流，忽发归与叹。意在就六经，匪为思乡串。嗟我老无闻，托兴游汗漫。邈想古通人，反侧常宵半。秣陵一君子，少小登道岸。嗜学自性成，羲易旦夕玩。近得从之谈，恍上中天观。诗书数千载，立语穷真赝。欣然遂忘家，何知有岁晏。
怀人,喜悦#流泪#失意,和鲁客见寄韵,故人相约碧溪行，风雨何期别恨生。远树白波孤棹没，空林黄叶宿寒轻。谢公独得东山趣，郑子应惭谷口耕。安得手杯同潦倒，远寻瑶草到蓬瀛。
思乡,哀伤#想家,闻秋蛩有感,秋蛩集草树，凄然亦何繁。行子在远道，岂不思故园。禾稻上邱垄，鸟雀知欣喧。田园可终老，轩冕何足言。
战争,流泪#失意,再和六四叔所赋十二相属诗,饥鼠缘条残果堕，舍如蜗牛足高卧。无心虎殿逐群英，尚想兔园倾一坐。同年我又衰龙钟，夔蛇相怜宁有穷。马革战场空白骨，羊裘钓濑馀清风。棘端造猴巧难学，且赴茅檐鸡黍约。云深杞狗夜可寻，已办猪靴走硗确。
战争,哀伤#怨恨#想家,寄月山少监,一片襟怀海样宽，眉头肯为别离攒。臂鹰惯识从军乐，汗马宁辞行路难。角带边声关月冷，雁传乡信塞云寒。归来未许东山卧，见说苍生望谢安。
思乡,孤独#想家,赠元耘（名贤集作松）轩,白发萧萧客帝都，故园闲却种瓜锄。平时不信为儒误，今日方知涉世疏。烟浦未寻归去艇，雪窗犹读借来书。诗名压尽江湖客，要在唐人向上居。
思乡,想家#思念,寄林好谦,青青满座竞唔咿，坐稳乌皮候日西。墙里竹生虚室暗，门前水长大桥低。故园风雨今宵梦，别馆烟霞旧日题。相忆尚怜馀病恼，无由蜡屐走深泥。
思乡,哀伤#愁绪#想家,晓发张家湾（以下归省之作）,一别家园二十秋，宁亲今日始归舟。笳声半欲冲风起，帆影遥应逐浪浮。官里故人情眷眷，天涯游子梦悠悠。钟山何许三千里，望入白云天际头。
思乡,哀伤#愁绪#想家,宿龙江,促柱多危弦，劳歌无缓调。游子倦风湍，羁人苦奔峭。昨溯杨子津，今宿龙江徼。天高零露漙，夜迥哀鸿叫。烂烂金波翻，耿耿玉衡照。淅沥蒹葭渚，微茫烟水峤。川后戢澄澜，海童舒远啸。临深念畏途，鉴止非要妙。百年何鼎鼎，恐贻静者诮。缅怀鸱夷游，侧想任公钓。解我樊笼役，将穷山海眺。
怀人,孤独#思念,酬礼部崔员外备独①永宁里弊居见寄来诗云图书锁尘阁符节守山城（第二句缺一字）,守土亲巴俗，腰章囗汉仪。春行乐职咏，秋感伴牢词。旧里藏书阁，闲门闭槿篱。遥惭退朝客，下马独相思。
怀人,愁绪#失意,初夏言怀 其四,羁愁兀兀类沈冥，坐对西山眼暂青。朝露几看栖弱草，夕阳频见下疏棂。名同郑璞空相赏，病有吴吟讵可听。飞絮残莺惆怅绝，故人南去又扬舲。
思乡#怀人,哀伤#愁绪#想家,除夜寓大名寄孟龙川,忽忆襄阳孟浩然，风流名与太湖连。沙材远近青春酒，山舍周回白石田。何处椒花能媚颂，他乡綵胜舞随筵。思君独步清漳曲，南望魂销倍怆然。
战争,哀伤#失意,宿陈八家楼,世上悠悠多弃贫，惟君高谊始相亲。升沈独恨长沙别，南北谁怜失路人。吹笛关山明月上，到楼钟鼓梦家频。江湖风浪连城起，何处飘飘托此身。
思乡,哀伤#愁绪#想家,其二,为客他乡暮，钟声出晓云。可怜今岁里，只此一回闻。
思乡,哀伤#愁绪#想家,次韵志归十首 其一,远望舒长啸，幽跧发永叹。能诗今不少，得句古云难。涉世颠毛白，希贤寸腑丹。他乡仍故国，何处可求安。
怀人,恐惧#惊讶#思念,读顾与治书并见怀诗,一派江涛白，惊生塞上魂。乍疑惊瘦影，再读见啼痕。旧橐青衫尽，空庭老树存。相思频得句，好寄莫辞烦。
思乡,哀伤#愁绪#想家,闽中元夕,晴色动春晖，春宵三五时。无风开菡萏，有月莹琉璃。老境逢佳节，他乡赋小诗。囝妻浑勿药，灶妇亦开眉。
思乡,哀伤#愁绪#想家,其三,戚戚岐路感，伥伥他乡愁。故园盛寇盗，安居渺难求。先人敝庐在，卜筑违林邱。风捲屋上茅，摇落当深秋。有如失林鸟，哀鸣声啁啾。输君决归计，早返澄江舟。松菊尚无恙，琴尊堪忘忧。桂花散如霰，高卧山之幽。
怀人,想家#思念,望月怀远,海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。
思乡,愁绪#想家,寄何文渊,忽复经年别，思乡趣不稀。松筠还旧隐，山水溢清辉。把钓银鲜滑，携镵紫蕨肥。南归吾有日，访剡兴无违。
思乡,愁绪#恐惧#想家,感怀二十首 其六,朔风凄以厉，憭慄吹人衣。玄云起大陆，雨雪何霏霏。孤鸿号中夜，百卉具已腓。长恐坚冰至，凛凛伤骨肌。鸡鸣感时物，游子驾言归。
思乡,哀伤#愁绪#想家,靖海清明,靖海城孤春意荒，楼船南下水微茫。天风忽动蛟螭怒，兵气全消日月光。岂有寒烟占令节，独怜尊酒滞他乡。踏青却忆当年事，亸柳繁苍合断肠。
思乡,失意#想家,残腊同华甫宿石壁馆,天涯行役愧蹉跎，路入新安腊已过。一夜乡心头欲白，溪声犹在枕边多。
思乡,哀伤#想家,己丑九月抵金华旅馆和旧题诗韵,冉冉岁华换，悠悠道路长。老来兼病肺，秋末尚殊方。池水荷衣尽，林霜橘子黄。故园何日返，已负菊花觞。
田园,哀伤#恐惧,田园居之右辟小室曰耕雨醉题壁上,南冈北冈鸣鹁鸠，高田低田俱怒流。一蓑烟雨驾觳觫，老手犹在吾何忧。灯火半生书作祟，几欲送穷穷不去。吁嗟先生谁使汝，苦要革革换双屦。如闻双屦得有辞，向来弃我君何之。百无一成唯忍饥，胡不烂煮秋崖诗。岁晚相期亦不恶，莫更将书累牛角。并烦说似下邳侯，尔辈方当束高阁。
思乡,哀伤#愁绪#想家,自叹,海阔南风慢，天昏北斗斜。孤臣伤失国，游子叹无家。官饭身如寄，征衣鬓欲华。越王台上望，家国在天涯。
思乡,愁绪#想家,病中二首 其一,浮世岂非昔，长愁直至今。风尘游子病，药草故人心。白日销危坐，青山入苦吟。帘窥新竹细，台惜落花深。畏路甘名隐，浮生肯陆沉。独将酬主念，久矣负投簪。
思乡,愁绪#孤独#想家,鸡鸣山短歌,饮马下白登，挥辔出开平。每有早行人，至此闻鸡鸣。岧岧飞狐岭，黯黯沙城戍。亦有投止客，夜听鸡鸣去。鸡鸣星始稀，寒霜拂人衣。关河不可极，游子常怀悲。鸡鸣天下晓，西风吹白草。行路古今难，人共沙场老。
思乡,哀伤#想家,寄淮上阎再彭春西草堂,西向依风叹，南枝择木谋。艰难仍有步，顾眷岂无头。策赐金天醉，盘辞渭水愁。美人行万舞，山隰思悠悠。长淮南纪水，滔荡汨穷尘。故绛真吾土，陶唐自古民。周诗太原什，晋问柳州文。他日论都赋，东西定主宾。
怀古#思乡,怨恨#失意#想家,咏史诗 长沙,江上南风起白蘋，长沙城郭异咸秦。故乡犹自嫌卑湿，何况当时赋鵩人。
怀人,愁绪#想家,寓五仙观怀孝先,石室松风来，层楼暮钟绝。独坐怀故人，开窗问明月。清风万里同，相看几圆缺。
思乡,孤独#怨恨#想家,感怀呈子鱼吴参军,麻衣偏拂路歧尘，鬓改颜衰晓镜新。上国好花愁里艳，故园芳树梦中春。扁舟烟月思浮海，匹马关河倦问津。七载干戈叹离别，绿杨莺语太伤神。
咏物,哀伤#恐惧,露,鹤鸣先警雁来天，洗竹沾花处处鲜。散綵几当蝉饮际，凝光宜对蚌胎前。朝垂苑草烟犹重，夜滴宫槐月正圆。怵惕与霜同降日，蘋蘩思荐独凄然。
思乡,孤独#想家,亚父冢,亚父孤坟蔓草荒，行人何用叹兴亡。汉家多少功臣骨，若个能归葬故乡。
田园,惊讶#失意#想家,散步山村喜风俗淳朴小诗纪之,山居时散步，所接多耕夫。或揖或不揖，颇忘尔与吾。阴晴话愁喜，丰约道有无。电迅叹人寿，风波惊世途。超然心不累，朝市何有乎。
思乡,失意#想家,其三 秋景,清秋清啸欲登台，爽气悠然四望开。绣闼缤纷当睥睨，晴江隐约见蓬莱。莼鲈薄采南中有，鸿雁遥瞻北地来。莫比仲宣登赋日，前驱曾是故乡回。
思乡,失意#想家,寄江西诸士夫,甲马驱驰已四年，秋风归路更茫然。惭无国手医民病，空有官衔縻俸钱。湖海风尘虽暂息，江湘水旱尚相沿。题诗忽忆并州句，回首江西亦故园。
思乡,想家#思念,并州寒食,梦入故园千里远，觉来寒食在并州。垂杨不是相思树，那得花开便白头。
思乡,愁绪#想家,次赵次张见遗之什韵,海边游子日思归，新句劳君更置规。莫问人间多贝锦，正如天上有参旗。寄书只欲凭黄耳，去路谁能畏赤眉。定与故巢猿鹤老，此生无愧北山移。
思乡,孤独#想家,人日奉新道中,雪月衔王命，驰驱及早春。风尘星是客，江海日为人。谷暖莺声啭，山晴梅意新。故园花事好，能否待归轮。
思乡,哀伤#流泪,时命篇,岧峣郁峻岭，波澜翻巨川。吁嗟客游子，梯航俱不前。白日忽沦没，清霜飞幽燕。夏屋叹权舆，幸舍悲迁延。握玉竟难饱，尺桂讵易然。风前骭不掩，雪上屦半穿。欲仕无中人，欲耕无良田。营营声利涂，轩轾豪雄权。谁念牛衣士，涕泗鸡埘边。仲尼道路傍，伯夷空山颠。贫贱岂尽愚，富贵岂尽贤。时命有顺逆，达节良自全。
思乡,哀伤#想家,清明日长安旅怀,节物伤羁思，归程计梦中。柳摇深禁绿，花发故园红。邻火分银烛，街尘暗玉骢。上林春已老，为我谢东风。
思乡,哀伤#愁绪#想家,己亥人日,才入新春昼漏长，熙然万象媚春阳。俗传七日为人日，身在他乡忆故乡。风色渐催花信至，柳条轻浥雨痕香。凭谁挽却瓯江水，散作流波洗别肠。
怀人,想家#思念,寄元美 其一,风尘万里一萧然，病起相思到各天。忽见南山青草色，还成北海白云篇。登楼何处逢多暇，开府于今实少年。不是汉庭容汲黯，如君意气好谁怜。
田园,流泪#恐惧#惊讶#想家,汤村开运盐河雨中督役,居官不任事，萧散羡长卿。胡不归去来，滞留愧渊明。盐事星火急，谁能恤农耕。薨薨晓鼓动，万指罗沟坑。天雨助官政，泫然淋衣缨。人如鸭与猪，投泥相溅惊。下马荒堤上，四顾但湖泓。线路不容足，又与牛羊争。归田虽贱辱，岂失泥中行。寄语故山友，慎毋厌藜羹。
思乡,愁绪#孤独#想家,南望楼,去国三巴远，登楼万里春。伤心江上客，不是故乡人。
思乡,愁绪#想家,悲酸行,少日多欢悰，老境足悲酸。悲酸一何易，欢悰一何难。游子久不归，憔悴羁南冠。亲庭隔千里，梦中路漫漫。年来转漂泊，居处无恒安。征马常苦瘦，旅席常苦寒。有客过我门，劝我强加餐。春阳正发育，覆载本自宽。穷途谢好音，白意于青翰。
思乡,哀伤#愁绪#想家,次韵谢处州乡人二首 其一,听说江湖万里身，十年流转狎波神。乡心只羡秋鹰急，世味如何臈蚁醇。耳识吴音疑故旧，眼看南士觉尖新。袖中诗句清如许，何啻他乡见似人。
思乡,失意#想家,登临清城新楼,楼橹临边起，旌旗蔽日翻。众山多鲁望，一水控河源。直取岩城镇，应防敌骑奔。战閒耕士乐，时远霸风存。迥眺山川异，烦忧鼓角喧。嗣宗偏引恨，平子易销魂。老去无长策，春归忆故园。帝乡何处是，愁望且开尊。
怀人,想家#思念,寄余彦行（璿号耐聒）,客边无处寄相思，交谊如君更有谁。岂独芝兰沾我辈，久将诗礼及吾儿。斋前曲径稠桑合，门外横桥细柳垂。乡梦觉来犹历历，不知何日是归期。
思乡,哀伤#愁绪#想家,李伯开侍其尊公玉华山人过集小园以诗见贻用来韵,双林三径百花天，有客寻幽兴更偏。杖履他乡娱一日，晨昏子舍别多年。三山已觅安期枣，一叶同乘太乙莲。知尔曾歌招隐句，可能常棹剡溪船。
思乡,惊讶#想家,其六,把臂相看惊白头，乡心日逐水东流。故园松竹闻无恙，迟子相归续旧游。
思乡,哀伤#想家,中秋四十一弟归自豫章,老病罢搜句，空对秋月明。寂寥天宇迥，惨慄夜气清。松门委馀照，萧散此閒行。归来坐庭除，浊酒聊自倾。但喜亲爱会，岂谓赏心并。回思故园夜，恻怆独缄情。
怀人,恐惧#思念,寄余希声,寄语中林友，相思又几朝。书虽为路阻，梦不怕山遥。风定落花漫，雨深青草骄。人情谅难必，不似往来潮。
思乡,流泪#想家,虎头山,蚤不逃秦帝，终然陷楚囚。故园春草梦，旧国夕阳愁。妾妇生何益，男儿死未休。虎头山下路，挥泪忆虔州。
思乡,愁绪#孤独#想家,九日书怀,脱帽清狂让昔曹，难扶病脚试登高。笑拈旧日三钱笔，漫咏今朝五色糕。薄有杯柈情自适，了无风雨兴原豪。遥知衡岳峰头客，望远思乡一倍劳。
思乡,哀伤#愁绪#想家,其八,也有园林一亩宽，偏逢山寺共追欢。霜钟细认前朝字，露顶閒携上古冠。浪迹江湖悲杜老，孤吟风雨似郊寒。弟兄三两他乡滞，雁影排空几阵看。
战争,愤怒#恐惧#想家,铜岭战场,北风万里扬胡沙，将军奋起勤王家。军门一呼天地动，义士响应多如麻。胡兵屯云遏南境，将军索战登铜岭。寸兵誓断敌人头，尺组拟系单于颈。两兵交锋日光薄，北风不劲南风恶。将军壮气冲牛斗，倏见旄头马前落。腥膻迅扫南海清，翠华竟去无回旌。遂令壮士有遗恨，千载犹闻战鼓声。
战争,哀伤#流泪#想家,其二,朝廷讵无将，君独奋布衣。手提五百人，不死其何归。肌肤为兜鍪，厮养为神师。一夫先刈旗，贼惊刀相糜。奇兵无全胜，救援苦不来。彼为泰山崩，我为独木支。寒寡终不敌，猛士咸疮痍。人持一半冰，马负一束萁。且战且退走，骁骑惮不追。呜呼蛇矛失，流涕满边陲。
怀人,想家#思念,寄张廷评元瑞,江南江北草菲菲，倚槛相思露湿衣。秋尽玄禽辞主去，夜寒萤火偪人飞。一封云树初回信，万里风尘暂息机。旧日交游今总贵，夕阳高咏和全稀。
思乡,失意#想家,其九,官暇懒偏宜，芸窗落照移。未能抛绂绶，且复叹栖迟。客况青藜在，乡心白雁知。诛茅曾四百，惭负岭云期。
思乡,哀伤#愁绪#流泪#想家,六月十五日哭子添禄作,尔生三岁忽云亡，寿夭何能问彼苍。自念奔驰违骨肉，可堪痛哭在他乡。凤台落日游魂远，牛渚愁云系恨长。悲恸满怀无处着，眼枯惟有泪成行。
怀人,哀伤#孤独#想家,述怀二首 其一,古道直如矢，古心能断金。今人思古人，寥落谁知音。旭日临前除，暄风散幽襟。相彼好鸟鸣，择阴嘉树林。岂无念朝饥，溉之釜与鬵。大川无停波，高山上嵚崟。白发何由玄，寒暑日夜侵。叔孙独楚制，庄生常越吟。载歌行路难，歌阕意弥深。
思乡,愁绪#想家,寿萱堂为颜宗赋,堂上慈亲双鬓皤，阶前萱草青如莎。根荄阅历岁年久，花萼沾濡雨露多。游子承恩到家早，膝下称觞綵衣好。寸心难以报春晖，愿萱与亲长不老。
思乡,流泪#想家,公山逢宋廷玉,寇盗经年岁，干戈满汉阳。所亲皆丧乱，不敢问存亡。西日瞻行殿，东风入故乡。时危对君酌，涕泪欲沾裳。
田园,流泪#想家,闲居感旧二首 其一,四牡横奔驭者谁，委衔无乃昧先几。廉颇不念私仇后，商鞅才知首法非。汉业几年专仗钺，楚歌中夜竟沾衣。可怜日晏蓬莱殿，目断南云奏凯归。
思乡,愤怒#想家,喜贵庵托钵回,镇日相寻屐齿频，经年始见意逾新。一瓢尚带书生气，两袖新携上国春。看尽空花曾可摘，探穷宝藏总成尘。故乡田地从来稳，不到无锥未是贫。
思乡,流泪#失意#想家,其十二,潇湘望秋月，清旷无风埃。谁知故园影，亦向裔夷来。水际衰老翁，练衣独徘徊。頫仰方自适，为谁指玄胎。
思乡,哀伤#愁绪#想家,花溪春暮,苍苍烟屿西，掩阁卧花溪。春不邀愁去，莺来搅梦啼。他乡三月病，新绿几枝齐。捣药茅檐下，空林日又低。
思乡,哀伤#想家,闻柝,野柝鸣沙岸，渔灯照白波。凄凄风不定，隐隐夜如何。历乱乡心碎，依微客梦多。江声还自击，展转动悲歌。
思乡,愁绪#想家,舣舟怀信亭,使麾得请印垂腰，不畏秋风病鬓凋。游子已携河上手，客槎犹在斗边桥。水从南浦伤离剧，马近东方作意骄。晓榻梦回翻自愧，卧听人赴午门朝。
思乡,哀伤#愁绪#想家,题樊仲平望云思亲卷,白云渺何许，亲舍天一方。游子隔千里，甘旨何由将。悠悠念远道，恋恋思故乡。情驰坐瞻忽，目断嗟悠扬。或随群雁飞，又逐长风翔。我心不自得，亲恩何能偿。于焉写新图，聊以抒中肠。思亲岂不切，王事焉可忘。愿以纯孝心，敷化从琴堂。黎氓沐至治，赤县歌时康。善名贻父母，永世斯流芳。
战争#悼亡,哀伤#想家,哭卢思马二首选一,丹心报国气如虹，争羡书生万里功。养士百年凭一战，筹边三策仗元戎。燕颌已矣身难赎，马革嗟哉恨不穷。遥望将军酣战处，贾庄落日起悲风。
思乡,愁绪#想家,春兴 其一,遥岑楼上俯晴川，万里登临绝塞边。碣石东浮三绛色，秀峰西合点苍烟。天涯游子悬双泪，海畔孤臣谪九年。虚拟短衣随李广，汉家无事勒燕然。
思乡,哀伤#想家,其十,凤泊鸾飘唤奈何，乡心新岁发悲歌。官能免俗无须大，诗到堪传不在多。洛水神妃贻玉佩，湘江帝子鼓云和。相怜复有邱工部，唤起花神带醉哦。
思乡,哀伤#愁绪#想家,十六夜赏月,昨宵云暗此宵明，坐倚晴光漏已更。桂影婆娑香拂几，金波潋滟皎浮觥。阮同南北他乡话，露滴蕉梧异客情。赖有婵娟犹未减，衙斋散步晚风清。
思乡,愁绪#想家,应试夜泊贞女庙示一二友 其一,南来夜泊贞女庙，有客一二时相通。孤蓬倚树鸟惊宿，白露湿衣人在空。遥怜故乡共明月，独有游子知寒风。何事长安浑不见，无数浮云北望中。
怀古,哀伤#想家,怀古眺望,城闉聊属眺，千古恨悠悠。夏享空台毁，韩亡故社留。庙祠旌颍凤，溪水识巢牛。春色依林动，晨烟傍戍浮。庌驺閒自集，田鹤叫相求。町筱沿缘密，川葭靃靡柔。栎墟迷郑鄙，騩路隔轩游。感昔如吾辈，曾经几斛愁。
田园,哀伤#失意#想家,村居杂诗 其一,头白还家第二春，小园风景又重新。阴晴自哂安鸠拙，南北空劳记雁臣。满树桃花红匼匝，数峰石色碧嶙峋。香山居士心情淡，本是荒村一老民。
思乡,愁绪#想家,思乡,屈指光阴春复秋，乡心国思两牵愁。行云流水无情思，每到花时不上楼。
咏物,恐惧#惊讶,梅,驿路寒轺晚，山坳忽见梅。团晴千态出，殢雪几枝开。可惜征途过，何因载酒来。只愁香惹梦，翠羽又惊催。
怀人,恐惧#惊讶,不寐枕上忆刘子一首,残漏疏钟枕上惊，鸡声何处未分明。空梁有月秋将晚，客舍无灯夜亦清。风雨屡孤同榻兴，萍蓬难忘盍簪情。布衾展转寒如水，多少思君梦不成。
思乡,愁绪#想家,客中逢雨,细雨随风拂草堂，晚来弥觉一身凉。披襟不寝犹烹茗，怕益离愁梦故乡。
思乡,恐惧#失意,青骢白马,青骢白马汗连钱，来往?跋骄可怜。琉璃紫鞍光射人，倏忽灭没化若神。有足不作女行缠，那可局蹐守故园。东邻双缠鸦头袜，生老不踏门前月。马蹄烁电耳决风，何不遣置迎取侬。娇娘逞娇不肯行，碧幰五步一步停。娇娘到时不逞娇，银缸繐帷可怜宵。唱著可怜令人慆，久唱人怜令人老。
思乡,孤独#想家,秋日还故园（一作秋日至城南草堂，郭登作）,渡水登山到草堂，田家稻黍喜新尝。墙边薜荔秋多雨，池上芙蓉夜有霜。看竹每寻扶老杖，借书先录养生方。归来自笑白头客，况复江南是故乡。
怀人,想家#思念,寄元遗山,诗到夔州老更工，只今人仰少陵翁。自怜奕世通家旧，不得论文一笑同。草绿平原愁落日，雁飞寒水怨秋风。黄金e里相思泪，几堕凭高北望中。
怀人,孤独#想家,长安书怀呈知己,江湖归不易，京邑计长贫。独夜有知己，论心无故人。一灯愁里梦，九陌病中春。为问清平日，无门致出身。
思乡,流泪#怨恨#想家,渡江,北客南归感壮怀，吴歌幽怨橹声哀。秋深杨柳经霜落，江净芙蓉向晚开。沙鸟乱啼山月上，棹郎清啸水风来。故园佳丽何年别，老去浑无作赋才。
怀古,流泪#想家,晋阳怀古 其七 （闻喜）怀裴晋公,淮西有猘犬，狂吠何狺狺。庙谟方致讨，噬齧及四邻。晋公秉旄钺，出顿激水滨。铁骑既萧萧，檀车亦辚辚。颜愬争效捷，古通敢逡巡。元凶卒就戮，宠锡何来频。归朝赞大猷，谠论常訚訚。青蝇纷来集，皇甫亦何人。奉身归绿野，诗酒陶吾真。列阃仰旧德，四朝推宗臣。高步姚宋后，谁能继芳尘。我歌平淮雅，清泪欲沾巾。
思乡,愁绪#想家,其二,近接霜前札，相怜塞上吟。风沙游子路，松菊暮年心。避世沮偕溺，寻山向与禽。古来无独往，嗟尔竟长林。
思乡,愁绪#想家,春阴长句次李司封古冲韵,冬令春行节序殊，冲泥立马叹穷途。劳思江国伤蕙杜，旅食京华改柞榆。碧动沙光归雪筱，青残雨色入平芜。闺人弱线脩春服，禁草徐风摇夕铺。暖阁迁莺稀逢友，定巢新燕故将雏。西风爽气来天地，北阙浮云定有无。世事自怜随省骑，吏情真拟问渔徒。燕城物候催游子，伏枕闭门肺病苏。
思乡,恐惧#想家,秋深得宪庵香江寄诗还答一首,十月秋阴不出行，海天遥寄断鸿声。几时旧国归吾土，无地新亭哭老伧。扪首莫谈天下事，丧心宁爱草间名。北风瑟瑟黄花晚，尚有枝头未落英。
怀人,流泪#想家#思念,寄太学生苏复省亲未至,雪晴时节送君归，今见都门雪又飞。别去岂无书系雁，相思空有泪沾衣。只知近日丹青遍，宜念经年故旧违。肄业终当还胄监，孝心莫久恋庭帏。
思乡,喜悦#想家,坐竹兜子中戏为其状,径纡万重云，身寄一片木。知我不能缘，横施两竿竹。拥肿毡裹石，睢盱笼盛鹿。宛披山海图，穿胸下垂足。林风吹蹒跚，世路悲卷局。却忆故园秋，黄牛牵碌碡。
思乡,愁绪#流泪#恐惧#想家,凛凛岁云暮,弱卉瘁微霰，松柏贞隆寒。浮云蔽千里，游子何时还。川原漫浩浩，欲往无轻翰。忧来知夜长，陨涕空汍澜。华灯列高宴，丝竹不解颜。黄鹄西南来，孤飞独盘桓。积薪苦见凌，后爱易前欢。彭咸与正则，嘉宠成祸端。驱车九折坂，始知中险艰。忠诚不见谅，剖心良独难。
田园,哀伤#孤独,将至镇江漕艘壅塞河浅不可以前南村由丹徒闸觅江舟余以肩舆山行儿子骑驴从之是日大风寒止江口观音庵,寒潮夜上二十里，万楫交争三尺水。舴艋失势涸辙鲋，篮笋多情跃冰鲤。故人寸步依江南，死守穷波迟挂帆。稚子冲风行不顾，挥鞭导我缘山去。盘回荦确陟层巅，恍忽思归梦中路。青松离离映城堞，江色空明与山接。问君拔脚历千寻，何似低头藏一叶。信穿阛阓临江头，僧房茗粥能邀留。却怜比日同詶唱，复作东西远相望。
田园,失意#想家,题廊下村主人壁,江城独客一千里，海月愁人十上弦。梦里还家无长物，天涯归思逼残年。饥寒僮仆今何有，雨雪关山剧可怜。珍重主人投辖饮，几回把酒意茫然。
思乡,孤独#想家,自孟津舟西上雨中作,秋烟漠漠雨濛濛，不卷征帆任晚风。百口寄安沧海上，一身逃难绿林中。来时楚岸杨花白，去日隋堤蓼穗红。却到故园翻似客，归心迢递秣陵东。
怀人,哀伤#怨恨,寄李五,噫嘻复噫嘻，与君恒别离。祗隔一溪水，相见良难期。芊芊池畔草，灼灼园中葵。倏然悲风来，凋谢实凄其。思君令人老，玄鬓忽成丝。赠君青萍剑，神物合有时。
闺怨,哀伤#思念,秋闺咏别,相见更何晚，相思良独悲。红颜奉巾帚，白发遗路岐。别来曾几何，霜露忽凄其。仰见明月光，众星罗参差。熠耀已宵飞，蟋蟀鸣庭闱。感之不成寐，泪下那可挥。西风吹罗幕，念子寒无时。岂不盛娇爱，知者当为谁。愿君崇令德，努力爱容辉。弃捐勿复道，沉忧令人老。
思乡,愁绪#怨恨#想家,发颍州,咋来清颍上，高馆欢醉厌。晓风遏清歌，游子愁捲帘。卧闻铃铎语，替戾差可嫌。俄来仆夫趣，孤篷犯霜严。屈指卸鞍日，毕辜已应占。欢场知有散，当散戚不忺。恨怅逐前侣，隐隐望层檐。风水引夙怅，尺五沙痕添。啸惊远鸿落，汲动灵虬潜。一昔顿殊况，冷煖不可兼。预恐清镜里，两鬓堆吴盐。
思乡,愁绪#想家,早发禄丰驿,驿楼灯火见西屯，使者出门人语喧。天寒马渡此溪水，月落鸡鸣何处村。六诏山川皆郡县，百年身世任乾坤。若为看见梅花树，忽乱乡愁入故园。
思乡,流泪#失意#想家,春暮感怀,又见枝头红雨飞，近来事事与心违。椿萱老去悲何极，手足离多信亦稀。异地情怀人怅怅，故园花柳梦依依。那堪回忆当年境，一觉黄粱是也非。
思乡,哀伤#愁绪#想家,秋馆雨后得弟兄书即事呈李明府,弟兄书忽到，一夜喜兼愁。空馆复闻雨，贫家怯到秋。坐中孤烛暗，窗外数萤流。试以他乡事，明朝问子游。
思乡,怨恨#想家,西邻桑间有隙地从可五丈其横五分之一荒蔓瓦砾之所聚也邻翁借予栽竹因赋之,荒园茅塞闭墙隈，多谢西邻借我开。力课顽僮移断甓，小通幽径养苍苔。种云无处容桤木，遮日聊须买竹栽。十亩故乡松与菊，不须便望主人回。
思乡,哀伤#愁绪#想家,溯沙河,轻舟溯河流，信宿忘少暇。委蛇遵大堤，荏苒历初夏。晴光汎流沫，川涨益湍泻。游子念远行，假寐待明夜。方经镏渡湾，倏过鹤丘下。嘤嘤山鸟鸣，的的水花谢。爱此堤上柳，绪风一披洒。棹师力张帆，中流去如马。孤烟隔渚生，偶见捕鱼者。相顾不得言，长歌恣陶写。
思乡,惊讶#想家,闻蛩,萧瑟秋先至，惊人此一鸣。似闻胡地乐，忽动故乡情。冷月空诸籁，残灯已四更。及时同感喟，赠汝可怜名。
思乡,愁绪#孤独#想家,冬郊偶成,斗酒不尽醉，寒风吹我衣。归迟游子倦，贫甚故人稀。匣剑光芒敛，鞭丝雨雪霏。何如江上客，蓑笠自忘机。
思乡#悼亡,想家,哭胡圭,才高登上第，孝极殁庐茔。一命何无定，片言徒有声。故园花自发，新冢月初明。寂寞重泉里，岂知春物荣。
思乡,愁绪#流泪#想家,朔州道,柳枝侵夏意仍怯，山麓出泉寒不流。我已十年穿虎窟，地今四月尚狐裘。思乡路远频挥泪，报主身轻何所忧。不惜千金求死士，雕戈直向古丰州。
思乡,愁绪#想家,其二,难弟堂堂玉立峰，当年同奏大明宫。早惭游子迷求益，晚侍宾筵喜发蒙。妙境妄能窥雁荡，春风留得满蚕丛。从今午夜占星斗，弱水之西望大逢。
思乡,愁绪#流泪#想家,其二,囊书裹药漫登程，车脚劳薪复此行。一貌原知非蔡泽，四愁自昔是张衡。旧时猿鹤休相诮，别后田园便废耕。游子有衣缝密密，慈帏含泪不胜情。
闺怨,哀伤#怨恨,其三 闺情，集唐诗,应为别离多，愁眠罗帐晓。是妾断肠时，谁知妾怀抱。娇郎痴若云，夜夜梦中到。春意罢帘栊，暗飞萤自照。
怀人,恐惧#失意,寄章泉先生赵昌父,灵凤鸣朝阳，神龙不泥蟠。时兮不可为，昌父乃在山。思君二十年，见君良独难。时于邸报上，屡见得祠官。祠官禄不多，一贫其柰何。采芝亦可食，当作采芝歌。近者李侍郎，直言遭逐去。人皆笑其疏，君独有诗句。君为山中人，世事安得闻。入山恐未深，更入几重云。
悼亡,流泪#失意,哭宗叔致政大将军,文锋困挫离场屋，武略纵横勤冕旒。国士传家虽有子，将军终老不封侯。抱冰末路垂三纪，埋玉空山第一秋。馀派江东藉云荫，载瞻遗像涕交流。
闺怨,哀伤#想家,闺情次乾叔韵,妆阁无人独掩扉，年年病里送春归。越罗欲换添香懒，螺黛全消对镜稀。薄命自伤同柳叶，多情谁遣下渔矶。客途善保千金重，莫为行云误湿衣。
思乡,孤独#想家,江上作,江月雾中明，孤舟触浪行。吹笳知远浦，沽酒听寒更。旅雁依依去，霜风落落鸣。故园松与菊，今夕倍关情。
思乡,哀伤#愁绪#想家,集韵牌即事,高会开三雅，裁诗抗五都。分题标绿字，就坐拥丹垆。狎雀迁林牗，看虫结井梧。他乡相对晚，那惜岁将徂。
思乡,恐惧#惊讶#失意#想家,望湖亭怀马龙,忽忽去故园，遥遥适楚甸。夕汎尽沿洄，朝浮惊陵乱。岂不惮脩阻，言子在山县。弭棹向吴越，登台望庐巘。苍茫空翠掩，浩渺云涛限。无由辰芳讯，何况觌颜面。与子为兄弟，兰心金可断。一从羽翼乖，屡经流序换。子多乡土梦，我怀歧路叹。素衣定自化，玄发宁无变。昨暝异前夕，明曙非今旦。感彼归来歌，遥怜鸟飞倦。
思乡,哀伤#想家,发西安,终南云物送征鞍，回首西京渐渺漫。驴背小诗吟杜曲，酒边短烛话长安。百年上策还乡好，万里浮名行路难。此际故园应忆我，荒鸡残月五更寒。
思乡,失意#想家,病间闻何舍人梦故山有感,我逢新岁兼新病，君梦故园登故山。木杪啼猿行问讯，枕边流水莫潺湲。罙春古甫同谁往，绝壁孤云只自攀。怅恨无家傍林谷，定应何处小乡关。
思乡#悼亡,哀伤#愁绪#想家,哭水南翁,吁嗟冥漠太梦梦，丧我通家鹤发翁。高世才华先子畏，忘年交谊古人风。他乡风雨愁相慰，故里觞诗老更同。渺渺断魂何所仰，凄凉泪落水云东。
思乡,愁绪#恐惧#惊讶#想家,秋晚忆子求弟长安无信,万家砧杵动孤城，物候堪悲梦也惊。蟋蟀半墙秋有韵，芭蕉一榻雨无情。风生易水歌难继，雪下梁园赋可成。汀柳渚芦云漠漠，不知游子滞何程。西亭别酒醉斜曛，何日临觞不忆君。晓对好山难远寄，夜拈险韵与谁分。故园芳草更衰草，客路秋云又冻云。落月半帘寒未梦，一声悲雁怆离群。
山水,恐惧#想家,游宦十年于外归自浙东睹西山先茔周围林木气象大非昔比盖缘藩篱既彻本家樵采不以时外人侵盗复无禁理势固应尔也今春忧居遂协谋兄弟效先君旧来规模创夹篱界庶外人知吾辈用意所在有所忌惮不肆侵盗而本家樵采亦有时云耳因以诗识岁月,万亩坟山遍野阴，几年樵采到如今。藩篱有限重加护，斤斧无端免见侵。缺处更须频检校，暇时何惜一登临。先君暗里应倾倒，方信流长源更深。
思乡,哀伤#愁绪#孤独#想家,落叶，和公善领事用前韵,何来一叶拂帘波，疑是题红出御河。飘泊旅怀怜落落，清疏秋影自罗罗。经霜枫树诗情远，漏月梧桐画意多。不尽林于萧瑟感，天涯游子发悲歌。
思乡,哀伤#愁绪#想家,除夕,尘事俄消日，他乡亦作年。功名惭镜里，儿女且灯前。
怀古,哀伤#恐惧,其四 黄西施,盈盈宫额半涂黄，不减花前旧样妆。笑杀阿娇金屋贮，香衾寒怯夜来霜。
思乡,恐惧#想家,其二,但使频辞病，吾生乐自偏。已无官长束，兼得故人怜。雨色残虹外，乡心过雁前。纵有耽诗癖，年来实怕传。
思乡,愁绪#流泪#想家,月下吟三首 其一,露冷天清月更辉，可看游子倍沾衣。催人岁月心空在，满眼兵戈事渐非。方朔本无金马意，班超惟愿玉门归。白头应倚庭前树，怪我还期秋又违。
思乡,孤独#想家,同蒋蒙庵朱豹厓登合浦海角寺,共是天南客，相携海角行。山连铜柱界，水汇越裳城。落日潮声起，高秋蜃气清。故乡回首望，归雁断南征。
思乡,哀伤#想家,渔浦晚秋旅怀,西风吹梦越中游，剪剪轻寒入短裘。雁字不将乡信写，蛩声空和旅吟愁。邮亭冷雨孤灯夜，渔市斜阳一笛秋。是处山川即吾土，仲宣何用怯登楼。
思乡,失意#想家,江雨,一雨江头十日寒，故园犹带暮云看。自思裹饭悲生事，谁念歌鱼作客难。多病未堪违药饵，清时那可误儒冠。旧存羽翮飞腾意，祇是间关念已残。
战争,失意#想家,新春感事,烽火边城鼓角悲，黄沙漠漠北风吹。关山远隔云中戍，车马新屯灞上师。贾谊有才思报国，杜陵多病尚忧时。侍臣谁有如椽笔，拟撰燕然第二碑。
怀人,怨恨#失意#想家,过沅州寄友,樽酒相逢又别离，心旌无处不追随。鸡前风雨频回梦，马首云山半是诗。万里优容明主赐，平生濩落故人知。澧兰沅芷春来盛，欲采馀芳寄所思。
怀古,哀伤#孤独,越王台怀古,陈帝垒高屯虎豹，越王台夐筑琉璃。垒边暮脱黄金甲，台上春传白玉卮。禾黍几年云旆旆，莺花三月树离离。古今霸业空流水，日月江山有所思。
思乡,恐惧#惊讶#想家,和文学使志鲸边城早秋,一夕西风百感生，怀鲈忆橘故乡情。烟光隔浦沈山色，泥淖当途阻客行。蝉噪夕阳堤柳暗，鸦翻断碛旅人惊。关河万里西南望，羡尔归鸿碧汉轻。
思乡,愁绪#想家,元旦郊宴一首,春风一日吹郊柳，平明走马章台口。垆姬巳有弄芳心，游子初开艳阳酒。蛟龙何必霄汉图，黄金买醉且当歌。人生莫把红颜色，空掷江头东去波。
怀古,哀伤#愁绪,扬州怀古杂诗四首 其一,水调歌残翠黛消，几枝烟柳曳寒潮。隋家何限伤心事，第一休过廿四桥。
思乡,愁绪#孤独#想家,其三,偃蹇不相期，迟暮岂自持。昔为倚闾叹，今为绝命思。讵怨游子去，翻怜游子悲。啾啾孤鸟鸣，飏飏垂风丝。
田园,孤独#流泪#失意#想家,冬日过田家,门枕碧流尽，垂杨列岸齐。树中茅映屋，垣外菜分畦。噪雀丛晴薄，行人影潦溪。犬声吹暗窦，牛迹匊阴蹊。罄折欢迎客，盘飧趣馔鸡。温言谢郑重，勤意效扶携。设座蒲重荐，防飔壁旋泥。奔奔役邻舍，拜拜教孙儿。滞饮容杯缓，延留怕日低。性情兼礼数，真至见天倪。
咏物,怨恨#思念,柳,春思春愁一万枝，远村遥岸寄相思。西园有雨和苔长，南内无人拂槛垂。游客寂寥缄远恨，暮莺啼叫惜芳时。晚来飞絮如霜鬓，恐为多情管别离。
思乡,哀伤#愁绪#想家,次韵刘二绍菊节日与友兴云峤登高之作,他乡此日共登台，八表微茫望眼开。江海岁时佳节换，山川云物杪秋来。风琴清宴驩朋集，鹤发高堂忆子回。枉辱亲亲敦世好，望云惭举菊花杯。
思乡,恐惧#惊讶#想家,远斋用常字韵见贻次韵,闲中未免和诗忙，忙里偷闲莫自妨。一梦江山惊草草，半春风雨自常常。桃花落去空流水，燕子归来非故乡。世事多端付醇酎，我知公不愧平阳。
思乡,失意#想家,其二,况味年来薄，书音寄亦稀。乱离多病后，人物故园非。潮揭当年会，朋侪几旐归。悲心那听此，生理念依微。
思乡#咏物,流泪#想家,子规,并不关渠唤，春归原有期。因迷回栈路，每到落花时。自说乡心苦，能令客泪垂。何堪将两耳，三月向天涯。
思乡,哀伤#愁绪#想家,纪游,萍踪游览此追陪，故国他乡孰胜哉。趵突泉从平地起，濯缨水自半山来。奇松触石穿松窟，鸟道登峰拜佛台。曾忆髫龄瞻泰岱，依稀隔海共崔嵬。
思乡,想家#思念,兰溪童君以丹砂见赠兼示忆梅之作诗以答之,葛令当年惟服食，君今亦欲事丹砂。仙山更可栖浮岳，玉女何妨得鲍家。色似芙蓉非外物，光含日月是心花。故园梅发休相忆，且向炎天共岁华。
思乡,愁绪#想家,清明忆广州,游子光阴短更赊，踏青何事在天涯。追寻少日原孤露，忽漫经春又落花。客里看人归上冢，醉中垂醒梦还家。断魂正是江南路，日暮寒烟拂柳斜。
思乡,愁绪#想家,登城,簿领无时了，登临亦快哉。楼危压城起，硖迮束江来。病瘴抛书帙，思乡泥酒杯。天寒水尽落，滟滪已崔嵬。
思乡,哀伤#愁绪#想家,其四,客舍频惊岁月除，悠悠天地总蘧庐。宫中拥彗思邹衍，市上悲歌吊望诸。云物春台周太史，星河夜色汉储胥。他乡风物同乡侣，徙倚幽怀待一摅。
怀人,哀伤#想家,寄陈子卿,萋萋芳草满汀洲，为念王孙独倚楼。易水悲风孤客泪，潞河寒雨一归舟。征途入夜劳乡梦，野店逢春忆旧游。献赋不须嗟未达，于今世路总悠悠。
怀人,流泪#失意#思念,得王栗臣孝廉札奉寄,燕北书传一雁过，年华每自惜蹉跎。尘埃袍草功名薄，风雨槐花涕泪多。已是言愁推卫玠，那逢荐士有常何。剧怜都讲谈经处，岁月相思发浩歌。
悼亡,哀伤#流泪,哭母,我母辞人世，淹忽八阅月。卜时清和初，归窀礼罔阙。雪涕挽灵车，肠断轮不发。寡女啼血尽，麻衣惨白发。但恨地下土，不使肉生骨。皎日入西海，荒林人影没。
思乡,流泪#想家,题刘阮天台图,青溪十里随落花，仙洞窅冥樵影斜。鸡鸣月下环重翠，犬吠云中淡远霞。琼霜难住人问药，綵云易散乡心恶。落花啼鸟寂无声，雨捲霞空涧冰薄。天台清泪沾去衣，片片桃花逐客归。明知后约仙缘在，忍见丹崖芳草肥。采药空还寻旧好，桃源咫尺迷瑶岛。胡麻寂历怨东风，当年悔不青山老。
思乡,哀伤#想家,旅怀 其一,踪迹寄浮萍，江湖老客星。吾怀犹莽荡，天意使飘零。阅世头堪白，看山眼独青。故园丘壑在，归去学沈冥。
思乡,愁绪#孤独#想家,和张晋彦,白草蒙荒烟，江南似江北。游子无故乡，去住总为客。平生不如意，江阔见面窄。相逢酒一杯，意气感知识。
思乡,恐惧#惊讶#想家,其二,乘槎有客泛仙潢，咋指泥涂悔我狂。此去不烦推谢令，向来宁是尼臧仓。愁惊过雁乡心碎，喜溢浮蛆瓮面香。金井老梧秋色重，时翻危叶堕银床。
怀古,哀伤#失意,雨中有怀古直,醉里乾坤不记年，忽闻多病亦凄然。可应寂寂青灯地，谁共呻吟对雨眠。
思乡,哀伤#怨恨#想家,月当头夜怀母示三弟,寒宵病榻依兄弟，人海流波自送迎。已分东西终逆旅，偶持哀怨入孤鸣。疏灯老屋林园梦，冷月晶霜上下清。共此乡心几千里，倚闾辛苦若为情。
思乡,想家#思念,春日同诸年友故汉王府宴集,故园亭榭郁参差，暇日亲朋尽在兹。早属风光为地主，兼多水竹弄幽姿。侵阶藉草衔杯满，夹路垂杨去马迟。勿谓樽空又分手，他年相望足相思。
田园,哀伤#想家,宿吴兴道中苕村,浮客倦长道，秋深夜如年。久行惜日月，常起鸡鸣前。夕计今日程，息车在苕川。霜中水南寺，金磬泠泠然。畴昔此林下，归心巢顶禅。身依寤昏寐，智月生虚圆。羁旅违我程，去留难双全。观身话往事，如梦游青天。明发止宾从，寄声琴上弦。聊书越人意，此曲名思仙。
思乡,愁绪#想家,其三,潍城高且长，东风飏浅沙。麦苗何泥泥，野草亦已花。仆夫歌况瘁，游子方无家。登高望江流，江流天一涯。谁怜行路心，化作从风车。
思乡,愁绪#流泪#想家,夜饯周时隆表兄东归,弟兄此别重伤神，况复淹留一病身。白发相看偏堕泪，清樽才罢转愁人。江鸿北转燕山夜，河柳东连鲁甸春。若到乡关逢故老，为言游子倦风尘。
闺怨,哀伤#想家,闺妇怨,三年索居贫且苦，颜色凄凉心独古。机中锦字织不成，镜里青鸾为谁舞。夫婿天涯消息稀，洞房泪湿蛟绡衣。人传荡子底心性，别恋红楼终不归。共惜芳菲令再嫁，翠眉羞向他人画。闭门落花风雨寒，低头忍饿蓬蒿下。
思乡,恐惧#惊讶#想家,三月初一日晴色甚快人意晚宿撮石岭陈氏书院,昨晚雨不止，今朝天假晴。路乾里堠缩，人健板舆轻。父老惊相顾，亲朋渐出迎。端知华表鹤，珍重故乡情。
思乡,愁绪#想家,离家,曙风入修檐，宿霭度遥岭。游子恋庭闱，延此须臾景。临行懒加衣，上马晨烟冷。歧路白日忙，气候清夜永。前途寡亲友，所晤唯瘦影。长风傥或借，逸翰当少骋。不然早旋归，柴门保孤静。
怀古,愁绪#想家,金陵怀古,白门京阙旧山川，朱雀乌衣夕照边。百代荒陵崩夜雨，六朝遗殿锁秋烟。胭脂岁久销宫井，苔藓春深绣御筵。往事凄凉无限泪，伤心最是建文年。
怀人,怨恨#思念,合溪水涨寄敬山人,共爱碧溪临水住，相思来往践莓苔。而今却欲嫌溪水，雨涨春流隔往来。
思乡,喜悦#想家,赠顾松交吏部,直觉东归似故乡，每逢佳节就君觞。客中文宴如羊曼，吴下名园数辟疆。芳草画凝歌扇绿，落花春散舞衣香。东山未许频游玩，早晚徵书发建章。
怀古,恐惧#惊讶,依韵和刘原甫舍人扬州五题 昆丘（寺即炀帝离宫）,隋家宫殿昔初成，不道荒凉兽迹行。今日知来高处望，山川兴废使人惊。
思乡,孤独#恐惧#惊讶#想家,夜坐和鲤南,独夜剔疏檠，岁时心暗惊。寒声催晓急，华发后秋生。边事蜩螗感，故乡鸥鹭盟。不堪回首处，哀诏下神京。
思乡,流泪#想家,赠襄阳帅吴彦猷,令威千岁归，城郭尚如故。我今还故乡，陵谷亦易处。荆榛荒旧蹊，溪壑改新路。城中十万家，碧瓦生烟雾。茅茨变闾阎，旧屋无一柱。相逢访亲旧，十百不一遇。岂无新人民，往往皆旅寓。元帅念疲瘵，抚养若稚孺。近闻田里间，稍稍复逃户。会当一二年，功效见生聚。但恐锋车来，追诏不容住。努力慰斯民，望公若羊祜。
思乡,哀伤#愁绪#想家,其四,他乡主仆觉相亲，旅病方苏数斛尘。昨日为予新栉起，如何二竖自来嗔。
思乡,恐惧#惊讶#想家,其二,绛节彤幢禦火精，世间那是水晶城。醉横蕲竹愁重醒，睡落齐纨惜屡惊。家口飞蚊儿女语，乡心过雁弟兄情。更阑谁撼千章木，误作连床夜雨声。
思乡,愁绪#想家,长江归棹图,蔼蔼天始晴，苍苍景将晚。江波日东流，游子何时返？
思乡,哀伤#愁绪#想家,麻原归隐图为程伯崇提学赋,清名奕世荷君恩，白发他乡卧掩门。故国江山愁杜宇，孤村风雨忆麻原。红泉酿酒分松液，翠石题诗杂藓痕。归去茅斋第三谷，玉田清露长兰荪。
思乡,哀伤#想家,其七,白云开丙舍，丹荔种丁香。松引层城远，溪环九曲长。更须苍树补，添作翠屏张。郁郁佳城好，魂应恋故乡。
思乡,哀伤#孤独#想家,贾秋壑故第 其一,楼台突兀起城围，正是襄阳失援时。王气已随檀板歇，仁风空逐玉箫悲。姓名不上忠臣传，家庙空遗御赐碑。万死莫酬亡国恨，故园荒草正离离。
怀人,哀伤#流泪,闻诛高琪诏下寄聂元吉,开函喜读故人书，四海穷愁一豁无。见说帝廷能殛鲧，逆知天意欲亡吴。两宫日月开明诏，万国衣冠入坦途。莫向新亭更垂泪，中兴岂止一夷吾。
思乡,喜悦#失意#想家,春日写怀,赏心乐事久蹉跎，景物关情奈尔何。独上高楼望乡国，一川芳草夕阳多。
思乡,愁绪#想家,和西湖竹枝词,西湖游子那得愁，美人日日狎春游。为人歌舞劝人酒，不信春风能白头。
思乡,失意#想家,其二,桃花杨柳艳参差，客里寻芳不厌迟。底事临风独惆怅，故乡三月踏青时。
思乡,想家#思念,赠参寥子,白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处，桂树青云端。
思乡,愁绪#想家,陈夕得庐字,腊雪初消岁又除，炉灰徐拨定更馀。亲闱此夜思游子，客路经冬阻尺书。卷轴随身成故友，乾坤何处是吾庐？添年便惜年华减，饮罢屠苏转叹歔。
思乡,哀伤#愁绪#怨恨#想家,其二,谁道穷冬见艳阳，一枝初放占群芳。何郎素面从来白，荀令生衣到处香。幽恨无言惟独笑，春愁有客尽他乡。美人去后梨云淡，么凤横斜又几霜。
思乡,哀伤#愁绪#孤独#想家,淳湖 其一,淳湖一夜月，羁客带愁过。相遇他乡客，他乡思转多。
山水,恐惧#想家,游净居寺,十载游名山，自制山中衣。愿言毕婚嫁，携手老翠微。不悟俗缘在，失身蹈危机。刑名非夙学，陷阱损积威。遂恐生死隔，永与云山违。今日复何日，芒鞋自轻飞。稽首两足尊，举头双涕挥。灵山会未散，八部犹光辉。愿从二圣往，一洗千劫非。徘徊竹溪月，空翠摇烟霏。钟声自送客，出谷犹依依。回首吾家山，岁晚将焉归？
思乡,哀伤#愁绪#孤独#失意#想家#思念,长安感遇,朱华谢南土，游子客冀方。岂不念遄归，简书劳未遑。悠悠若悬旌，倏忽意靡常。魏牟阻江海，苏子怨河梁。失路良可悲，旷望迷周行。春阳念将歇，滞淫非我乡。愿假鸒斯翼，超飞历故疆。
思乡,哀伤#愁绪#流泪#想家,子用济有远行诗以贻之 其一,吾子廉吏孙，读书昧生理。三十未成名，徒然还乡里。外侮旋复来，内忧方未已。忽然远行役，披衣中夜起。明星光在天，河流正弥弥。行云有返期，游子靡所止。揽涕下高堂，长途从此始。
思乡,哀伤#愁绪#孤独#想家,冬至日代书呈诸兄,人人欢聚庆新阳，我独飞心恋北堂。薄宦飘流成底事，数年牢落在他乡。徒将远意凭归雁，不及诸兄捧寿觞。何幸前春改官去，綵衣相逐戏亲傍。
思乡,哀伤#孤独#想家,邻山县道上作,微雨晴时出驿门，乱莺啼处过江村。挽花醉袖沾馀馥，迎日征鞍借小温。客路一身真吊影，故园万里欲招魂。鬓毛无色心犹壮，藉草悲歌对酒尊。
思乡,哀伤#愁绪#恐惧#惊讶#想家,丁未仲夏季弟海陵官舍家大人赏月作诗和韵,银蟾忧易缺，綵侍喜长圆。岂意他乡会，均同一乐全。杯行惊话旧，星聚敢占天。但愿人常久，频将桂影延。
战争,愤怒#恐惧#惊讶#想家,赠岐山姜明府,昨夜闻山雨，归心便似迟。几回惊叶落，即到白头时。雁影将魂去，虫声与泪期。马卿兼病老，宋玉对秋悲。谢客才为别，陶公已见思。非关口腹累，自是雪霜姿。酿酒栽黄菊，炊粳折绿葵。山河方入望，风日正宜诗。牧竖寒骑马，边烽晚立旗。兰凋犹有气，柳脆不成丝。别后如相问，高僧知所之。
思乡,孤独#想家,秋日自遣,寥落江城暮，秋风处处同。一官三峡外，数口万山中。贫贱差时辈，飘零任转蓬。故园归未得，目断信陵东。
思乡,失意#想家,鲁港夜泊,沙岸维舟近柳条，坐看浅水忽生潮。江湖夜静逾空阔，星斗风来欲动摇。月下望乡双泪落，天涯多病一身遥。鸡豚社饮应难与，独倚船窗尽酒瓢。
思乡,孤独#失意#想家,九日登高（大同）,已作云中客，更登塞上台。风尘回老眼，节序托深杯。碧海雁行断，阴山雨气来。故园今日菊，惆怅向谁开。
思乡#咏物,想家,月,故园今夜月，迢递向人明。只自悬清汉，那知隔凤城。气兼风露发，光逼曙乌惊。何事江山外，能催白发生。
怀人,想家#思念,中秋怀高望公,去岁山中月，心闲共薜萝。如何今夕酒，不见故人过。露叶飘幽砌，寒虫隐绿莎。相思愁嘿嘿，凝望渺沧波。
思乡#闺怨,想家,生查子 其二 闺情，集唐诗,欲试一寸心，试妾与君泪。寄向故园流，空望去时水。不消出门行，想君发扬子。错认几人船，日暮情何已。
怀古,哀伤#想家,金陵怀古四首 其一,六代兵戈王气销，山围故国自周遭。豪华散灭城池古，人物摧残丘冢高。阜转蟠龙翔宝塔，洲分白鹭涌云涛。悠悠世事都如梦，且对金樽把蟹螯。
思乡,失意#想家,其三,书剑蹉跎雨未成，登临无限故园情。黄金台迥秋天远，白玉楼空夜月明。篱菊不禁清露重，征衣偏觉暮寒生。山空木落无多日，海宇春风岁又更。
悼亡,孤独#想家,哭赵州和尚二首 其一,师离?水动王侯，心印光潜麈尾收。碧落雾霾松岭月，沧溟浪覆济人舟。一灯乍灭波旬喜，双眼重昏道侣愁。纵是了然云外客，每瞻瓶几泪还流。
田园,孤独#失意,和贺又村句圃海棠三首 其一,弱岁赏花在西蜀，海棠香国竞相誇。何时再作成都客，惆怅江天叠暮霞。
思乡,愁绪#想家,采蕨,采蕨西山下，扳援陟崔嵬。游子望乡国，泪下心如摧。浮云塞长空，颓阳不可回。南归断舟楫，北望多风埃。已矣供子职，勿更贻亲哀。
思乡,愁绪#想家,悼亡二首 其一,宵来急足太仓遑，捧到家书意已慌。气息尚存丝一缕，愁肠仍是泪千行。亟呼双桨寻归路，行历三程抵故乡。瞥见繐帏犹未哭，入门先欲慰高堂。
思乡,失意#想家,赠客还里门（戊戌）,鉴湖挥手十年余，里社谁寻旧草庐？今日相逢皆后乘，高风端不为长裾。皋比暂向龙门设，麈尾聊从虎帐舒。惆怅君归当雨雪，故园梅信复何如？
思乡,哀伤#愁绪#孤独#失意#想家,壬辰除夕澄江守,守岁他乡已十年，此宵何事不成眠。宦情一笑花灯下，乡绪千条柏叶前。青镜渐增潘氏鬓，壮怀犹系祖生鞭。狂歌独夜凭谁语，怅望关前思惘然。
思乡,愁绪#想家,东阳滩,蠢韧山穷处，东阳石斗间。数倾舡簸荡，万触水回环。游子真亡命，忠臣固厚颜。舍舟途入险，平地几时还。
战争,哀伤#想家,和李茂才寄景贤韵,醒时还醉醉还醒，尚忆轮台饮兴清。瀚海波涛君忍听，天山风雪我难行。好学慷慨英雄操，毋傲辛酸儿女情。但得胸中空洒洒，天涯何处不安生。
怀人,想家#思念,夜坐怀故山,止戈吾旧隐，地僻少人行。高阁对山起，春云如草生。庭昏烟影直，石尽涧声平。此夜一轮满，相思空复情。
思乡,哀伤#愁绪#想家,其三,南渡年来两鬓霜，牡丹芍药但他乡。即从江水浮淮水，便上维扬向洛阳。
思乡,愁绪#孤独#流泪#失意#想家,茅冈铺阻雨,岩谷幽栖士，江湖懒散身。思乡荆楚客，忧国杜陵人。年老常防病，时乖不厌贫。滔滔浸平陆，何处是通津。
闺怨,怨恨#想家,闺怨 其一,合欢无伴冷衾裯，池水沄沄易得秋。一样楼台花?月，流黄何事独关愁。
怀人,失意#想家#思念,寄方寿卿,帝城平日坐春风，满室芝兰嗅味同。多病远闻移带孔，索居还忆走诗筒。陇头望断梅花老，海上归初荔子红。万里相思何处所，举头明月共秋空。
山水,恐惧#惊讶,游石经山值雨,青崖碧嶝未曾乾，十步真成九屈盘。石洞经深犹有字，雪龛僧老不知寒。山中猿鹤惊初识，雨后峰峦惬细看。徙倚危栏怀静琬，名山何用六经刊。
思乡,哀伤#想家,其三,渺渺江南道路长，故乡回首勿情伤。梅花自是江南物，但看梅花即故乡。
怀古,恐惧#惊讶,咏史（原校：狄本作古） 陈图南,避名高卧白云深，扶醉骑驴下碧岑。一笑披袍惊堕处，遁时知有济时心。
思乡,孤独#想家,人日望亭舟中,人日常年野寺游，今年人日滞孤舟。谁怜杜陵寄佳句，却忆故乡添客愁。忍见风雨忽惨淡，不禁杨柳太轻柔。浮名底事牵行乐，极目清波双白鸥。
思乡,愁绪#想家,九日三山舟中有怀德尹近得家信闻弟已渡淮,夹岸芦花作絮飞，鲤鱼风急客添衣。从来节物悲游子，如此江山送落晖。乡路尚成千里隔，别时原约半年归。谁能料得贫家事，去住无端与愿违。
思乡,愁绪#恐惧#惊讶#想家,晓发珠江,萧萧江上一帆轻，风急迎流白浪惊。晓日暖开芦苇岸，悲笳寒彻石羊城。百年事业青山在，万古危途游子情。遥忆铁桥归未得，雪梅当路为谁横。
悼亡,哀伤#愁绪#怨恨#想家,哭以道,激堕平生邂逅吟，想看垂死更伤心。天涯见面愁虽减，海上传书病已深。万里艰难归葬日，百年哀怨绝弦音。他时若挂留徐剑，忍向桥山觅墓林。
思乡,哀伤#想家,旅怀,萧飒闻风叶，惊时不自堪。宦名中夜切，人事长年谙。古画僧留与，新知客遇谈。乡心随去雁，一一到江南。
思乡,流泪#想家,黄清甫自京惠讯兼示新诗寄答,闻尔淹京国，将书达故园。式微聊永叹，长忆只空言。落木兼乡泪，飞花共旅魂。可能怀笔札，更向五侯门。
思乡,哀伤#想家,绥宁候夫役不至留者逾日漫成三首 其一,行路难如此，山程信宿留。尚馀庄舄咏，再上仲宣楼。旅况真无赖，乡心不自由。望中分楚粤，云外忆芳洲。
田园,愁绪#孤独#怨恨#想家,蔼吉堂宴集，和雪村次韵①,层城三面水周环，高馆临江控故关。樽俎折冲雄略远，笙歌腾沸客情闲。家乡风味筵中酒，几席云光槛外山。喜与同人萍迹合，诗情缥缈贡章间。
思乡,愤怒#愁绪#想家,其四,雪霰日已集，感此寒夜长。浮云翳白日，杀气时飞扬。落叶鸣声悲，游子思故乡。去住不自料，白云杳茫茫。
战争,哀伤#想家,将至凉州,雉堞连云十里城，将臣开府此屯兵。山连虎阵千年固，地接龙沙一掌平。塞上马嘶春草绿，村中人和凯歌声。只因边徼无烽火，忘却关山是远行。
思乡,愁绪#想家,秋夜独坐有怀三弟伟,凉云漠漠作清阴，静听閒庭众籁吟。落叶打窗秋渐老，疏钟敲梦漏初深。燕台夜雪三年别，闽海西风万里心。为嘱冥鸿劳寄语，有人天末望乡音。
思乡#怀人,思念,寄题山阴徐氏林亭三首 其一 （拟古）见南亭,青林见危构，南山覆其陲。林居何为此，所爱烟雾姿。上有鹧鸪鸟，来从溟海湄。飞止不他乡，畏与宿愿违。违此顷刻间，万死莫赎之。而忧中夜露，辛苦湿毛衣。毛衣岂愿湿，即湿非所辞。莓苔与薏苡，含弄寄相思。
思乡,哀伤#愁绪#想家,其二,遘难未云极，三载慰遐慕。如何复离分，悠悠即长路。游子多苦心，况复值秋暮。絺衣薄寒飔，葛屦践凉露。挥手自兹诀，一步三反顾。
怀人,想家#思念,陈子平寄所作琼花答谢,凤在阳冈鹤在皋，相思空遣梦劳劳。箫吹夜月江桥酒，槎泛秋风海市涛。故国山川吴分野，美人词赋楚离骚。琼花新制人争写，应使扬州纸价高。
怀人,孤独#思念,和宋春卿寄诗韵二首 其一,练江诗酒社，聚散十年春。君作并州客，身为绛县人。一牛甘送老，五马未全贫。出处嗟殊异，相思意却真。
闺怨,失意#想家,款残红 春闺,旭旭日通檐，枕意犹亲梦。片雨乍行阑，未觉云魂送。东风碎鸟声，呼转烟眠重。倦眼一朦胧。小帐微知动。芳衾割半香，短泪宁馀冻。独自不成怜，忽忽身如空。漫道情芽长，想见愁根重。无计款残红。花尽春何用。
思乡,恐惧#惊讶#想家,病起见庭萱有作,堂背花开空复情，客衣偏感岁年更。满庭绿荫飞新燕，无数乡心啼乱莺。病后强题眠食健，镜中常为鬓毛惊。黄金台上频回首，惭愧当时买骏名。
思乡,愁绪#想家,题望云图,何山无白云，游子心独苦。千里万里间，见云思见母。白云有聚散，儿心无已时。北风何栗烈，吹裂身上衣。母居泽山阳，倚门怀远道。何以报区区，春晖寸心草。
思乡,哀伤#愁绪#想家,其二,羁旅萧条候，芳华次第开。春光何处度，梅柳日佳哉。风景他乡暮，烟花故国催。芒芒江口望，应有赋归来。
思乡,愁绪#想家,登黄楼,昔读黄楼赋，颇疑过铺张。今晨获登览，始觉词致长。缅怀澶渊决，彭城预为防。千年文章守，恩德在此乡。只今河为患，居人极灾伤。谁为任民社，乃独循故常。山川今如昔，游子多慨慷。长风城上来，飞雨湿我裳。摩挲旧碑刻，欲去重徬徨。
思乡,哀伤#愁绪#孤独#怨恨#想家,寄和弟,鹡鸽飞砌下，广莫起寒风。感物念游子，赋诗同召公。楚歌还落木，淮月更虚弓。羁旅伤离别，如何岁亦穷。
田园,恐惧#想家,和志亨项村留题韵,不惮黄尘二十里，来穿绿暗两三村。愁中每觉羁怀倦，醉里都忘世事繁。溪女漾纱春雨霁，山翁晒药午蜂喧。早闻此地宜归隐，未信时人许细论。
思乡,哀伤#怨恨#想家,其二,海国东南自一涯，故乡何处梦中赊。祇应肠断无归路，却有游魂得到家。仙骨已看成槁木，世缘真信是空花。惟馀手植波罗树，叶叶风吹自怨嗟。
思乡,愁绪#想家,避暑池上拟古,游子渺天末，晨光东南驰。良时不易晤，胡为徒来兹。丛柏结夏塔，轻蒲生夕飔。空有齐纨扇，团团手中持。持此欲永久，但感颜发衰。爱尔云中鸟，浴彼道上池。馀翎委弱藻，飞去犹沦漪。极目送不返，将以穷所思。
思乡,愁绪#想家,闻贵家捣浣,敲风点月重还轻，游子闻来最动情。峻宇雕墙云雨外，那知此石有离声。
思乡,哀伤#愁绪#流泪#想家,其十四,石浅水流难，舟人苦叫滩。水萤当昼乱，山鸟及秋寒。故国烽烟隔，他乡岁月残。闺中寄霜叶，点点泪痕丹。
战争,喜悦#孤独#想家,塞上曲,大汉无中策，匈奴犯渭桥。五原秋草绿，胡马一何骄。命将征西极，横行阴山侧。燕支落汉家，妇女无华色。转战渡黄河，休兵乐事多。萧条清万里，瀚海寂无波。
送别,喜悦#想家,送姚侍御出使江东,帝忧河朔郡，南发海陵仓。坐叹青春别，逶迤碧水长。饮冰朝受命，衣锦昼还乡。为问东山桂，无人何自芳。
思乡,愁绪#想家,午日过江郎山,车度蒙茸里，侵衣树色凉。土音闻越客，山色见江郎。萍梗悲游子，菖蒲忆故乡。龙舟何处竞，箫鼓断人肠。
思乡,愁绪#想家,古诗为扶风窦滔妻作 其一,深闺有思妇，惨悽亦何为。容华不自惜，独理流黄机。言将成匹帛，多裁游子衣。衣新忽变故，恩爱从此衰。以兹殷勤意，翻作长恨辞。
悼亡,流泪#恐惧#失意,哭杜荆山,岁暮仍多病，伤君永别离。惊心眠乍起，拭泪信还疑。伯道无儿日，刘蕡下第时。巫咸如可问，重与帝阍期。
思乡,哀伤#愁绪#想家,再寄元美 其一,黄金台馆郁苍苍，游子高秋总断肠。万里浮云生渤海，千山朔气压渔阳。风尘不老江湖色，宫阙新悬日月光。安得与君燕市里，和歌长在酒人傍。
闺怨,失意#想家,秋闺怨,惆怅下帘钩，庭空月影流。锦衾成独旦，罗扇觉先秋。火熟薰笼暖，泉寒汲绠修。祇怜云际雁，传得玉关愁。
战争,流泪#想家,关山月,和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙。遗民忍死望恢复，几处今宵垂泪痕。
思乡,哀伤#愁绪#想家,其二,节物他乡晚，风声大壑俱。深愁木斯拔，宁虑蔓难图。杜老衣何短，颜公米已无。可怜鸡瑟缩，幸免鼠睢盱。
怀人,愁绪#思念,寄吴少君,幽意有谁似，侨居也竹林。有时忘独坐，閒亦赏微吟。剑冷磨前事，瓢悬破后心。相思无一寄，春水到门深。
思乡,哀伤#想家,三山林唐杰潘庭坚张农师会于丁岩仲新楼,又携诗卷到南州，尘满征衫雪满头。桃李春风故园梦，江山落日异乡愁。樽前一笑真奇事，坐上诸君尽胜流。政倚清谈洗胸臆，莫教王粲赋登楼。
思乡,哀伤#愁绪#想家,谢杨司寇惠家酿且求白鸭（公有君子亭） 其一,久客他乡一病身，萧条客况有谁亲。故人遥赠江东酒，对酒真如见故人。
送别,流泪#想家,暮春虢州东亭送李司马归扶风别庐,柳亸莺娇花复殷，红亭绿酒送君还。到来函谷愁中月，归去磻溪梦里山。帘前春色应须惜，世上浮名好是闲。西望乡关肠欲断，对君衫袖泪痕斑。
田园,孤独#失意#想家,过石碑村居,晴原蔓草路横斜，寂莫依稀隐士家。山槛雨霏归燕子，篱门风软落桐花。床边珠滴春篘酒，灯下尘飞夜碾茶。白叟不知京洛事，瓦盆竹几乐年华。
战争,哀伤#想家,再和前韵 其一,天下关山入战图，异乡为客倍愁吾。江淮远近连烽火，里巷高低长草芜。坚卧谩愁兵甲满，独醒宁怕梦魂孤。太平气象犹如旧，痛饮蒲觞醉道途。
思乡,哀伤#想家,重安江,楚水壑洞庭，湘沅势争大。沅江莽西流，穷源奖州界。西望见凤山，突兀万古砦。兽蹄鸟迹间，混混凿一派。澹瀩凝不流，绝壁照石黛。繁星丽金沙，驳荦得文贝。根蟠水府深，岸陀断峡隘。长年色惨沮，板坼百舟坏。射工掠浮影，暗伏虺与虿。日月避其幽，昼夜云雨晦。中流夐回首，艰远念行迈。浩荡越乡心，崎岖五溪外。
思乡,哀伤#愁绪#想家,题梅溪卷,我昔双溪溪上住，手种梅花千万树。门前流水横小桥，屋后青山更无数。醉来放舟溪上流，青山处处随行舟。十里春风落香雪，一溪云影如浮鸥。年来作客向荆楚，梦中犹记来时路。披图不省是他乡，径欲拿舟便归去。溪光山色殊有情，梅花夹路遥相迎。南枝昨夜报春信，归去花前看月明。
思乡,哀伤#想家,己卯寒食感春 其一,岭表见花发，凄然思故乡。流亡至今日，老病尚殊方。仰视夕红湿，微闻新绿香。可怜风物美，八极共春荒。
思乡,愁绪#想家,江口道中,路旁芳草正萋萋，游子朝来别故溪。回首壶公魂欲断，前山又听鹧鸪啼。
思乡,愁绪#想家,题京口人山水图,青山逶迤如北固，山下彷佛京口树。茅堂花蹊三月暮，萋萋旧草春游路。一从画师扫烟墨，客堂日夜流江色。江色依微带瓮城，游子归魂逗南北。
思乡,哀伤#愁绪#孤独#失意#想家,过巢湖,腊月湖波稳，乾坤自混茫。烟霜弥四泽，水气隐三光。尽日闻渔鼓，高云辨雁行。孤舟兼晚岁，去路总他乡。
思乡,愤怒#想家,次韵答提点醴泉张宗益工部喜还乡郡,倦飞垂翼奈劳何，喜向南枝得旧窠。三治故乡前世少，一思遗履上恩多。病魂醒处安闲枕，酒量衰来怯巨螺。复听雅音清聩耳，爱居谁辨九韶和。
田园,哀伤#愁绪#想家,自伊犁驰赴金川军营遥别素村,万里遥相别，天涯更远行。百年殊梦幻，一剑是平生。熟惯从军乐，浑忘儿女情。无劳念游子，身世久风旌。
战争,哀伤#流泪#想家,从夫赴雁门,雁门西近胡，一片黄沙地。烽火夜连天，角声入云际。风月尽悲凄，草木多憔悴。况是逐臣妻，那能不洒泪。
思乡,哀伤#愁绪#想家,还家同金士希诸君游牛首,金陵山水四方闻，天阙嵯峨更不群。台殿散临云外起，冈峦遥向日边分。幽人兴发清虚界，正月春生锦绣文。莫怪还家先到此，他乡魂梦每殷勤。
思乡,流泪#失意#想家,四月清和二首 其一,四月清和药圃开，门稀剥啄长莓苔。京华作意营幽事，廊庙无端置散材。匣底频搜儿札看，担头多市野花栽。故园兄弟俱衰老，棠棣阴中首重回。
田园,哀伤#想家,岁暮南村归,冈峦积素雪漫漫，古径凝冰策马难。得句欲吟吟不得，北风酸鼻逼人寒。
思乡,恐惧#惊讶#想家,高房山画庐山图，贡云林待制有诗在上，为其子户部尚书贡师泰赋，盖其家物也,万壑匡庐纸满张，好诗好画两相当。十年物色偶然得，二老风流何可忘？还见虹光生静夜，却惊云气湿高堂。尚书座上多游客，独有张翰忆故乡。
怀人,哀伤#怨恨#失意,复至曹娥堰寄剡县丁元珍,溪水浑浑来自北，千山抱水清相射。山深水急无艇子，欲从故人安可得。故人昔日此水上，樽酒扁舟慰行役。津亭把手坐一笑，我喜满怀君动色。论新讲旧惜未足，落日低徊已催客。离心自醉不复饮，秋果寒花空满席。今年却坐相逢处，怊怅难求别时迹。可怜溪水自南流，安得溪船问消息。
战争,愁绪#孤独#怨恨#想家,和侯大夫秋原山观征人回,两河战罢万方清，原上军回识旧营。立马望云秋塞静，射雕临水晚天晴。戍闲部伍分岐路，地远家乡寄旆旌。圣代止戈资庙略，诸侯不复更长征。
怀人,怨恨#想家,答王戎部孝凤见寄,别去惟余两鬓皤，离怀可奈故人何。不堪万里飘零甚，况值中年感慨多。夜雨几时同把酒，朔风今日尚横戈。千秋独羡鸱夷子，一舸偏能访苎萝。
战争#思乡,愁绪#想家,燕京秋夜登楼怀故园,风起飞沙日易阴，高城吹角此登临。归人书去孤鸿杳，游子心惊落叶深。千垒浮云驱大旆，万家明月拭清砧。故园亦在沧江上，烽火年年听捷音。
思乡,恐惧#惊讶,富水驿东楹有人题诗（笔迹柔媚，出自纤指。）,绣缨霞翼两鸳鸯，金岛银川是故乡。只合双飞便双死，岂悲相失与相忘。烟花夜泊红蕖腻，兰渚春游碧草芳。何事遽惊云雨别，秦山楚水两乖张。
思乡,孤独#想家,陕下怀归,故园何处在，零落五湖东。日暮无来客，天寒有去鸿。大河冰彻塞，高岳雪连空。独夜悬归思，迢迢永漏中。
闺怨,孤独#想家,长门怨,春草深宫绕径愁，西风一夕满长秋。黄金莫问当垆客，昨夜临邛咏白头。
思乡,哀伤#愁绪#想家,其五,家住榕溪溪水头，门前绿树共清幽。五更残月他乡梦，三径高风故苑秋。仇览不妨淹隽武，杜陵无复叹离忧。儿孙足慰余生乐，一觉南柯万虑休。
思乡#怀人,愁绪#想家,对酒有怀洪稚存,萧瑟西风冷敝貂，携樽燕市雨潇潇。故人已别千山外，游子空归万里遥。近日秦中书未达，比年髀里肉全消。何时再对东窗月，百斛离愁一醉销。
思乡,哀伤#愁绪#孤独#想家,其二,一自衮衣东土日，他乡俱是欲归人。何缘海角逄知己，犹得山中寄此身。隔岁鲸鲵皆远迹，四时花木始生春。于今复作朝天客，目断斗枢梦里神。
思乡,哀伤#想家,正月二日诸公登小楼和答十二韵,四时一何速，春到物华更。占岁书晨候，登台望汉京。地平江树合，风起午潮生。四海干戈戢，中天日月明。三阳初启泰，百卉渐敷荣。极浦归帆远，重檐过鸟轻。高风师洛社，胜日聚耆英。倚槛千山小，驱云万里晴。悬壶思吸海，作赋拟登瀛。共切忧时念，宁忘恋阙情。故园长自好，北雁为谁鸣。世路如蓬转，黄河几度清。
思乡,想家#思念,丙辰秋黄水漫口，奉家慈及眷属寄居徐郡城。丁巳春，公暇赴省，侨居数月，旅窗述怀,久作彭门客，羁心强自宽。莺花春梦老，风雨麦秋寒。吾道一尊酒，生涯半旧毡。故园松菊好，翘首暮云端。
战争,怨恨#思念,送萧行人汝和还京兼答丘给事懋实见寄,柳花飞尽使车还，肯向王程有醉颜。海峤春云征战里，河梁晚照别离间。旧交青琐每同赋，老愧沧洲长自閒。梦寐相逢论谏草，不知身世隔关山。
思乡,怨恨#想家,十月南归，过北园，茗柯置酒话旧，留题一首,故园兵火七年间，梦里常悬北郭山。垄墓欲依云自远，溪堂重过水犹潺。与言野叟疑非世，已倦林乌识始还。可奈栖栖复行役，暂凭樽酒慰时艰。
思乡#怀人,想家#思念,寄宋子环（一作 吴溥 诗）,圣恩宽逐客，不遣过轮台。谈笑潼关去，云霞仙掌开。故乡深念汝，远道竟能来。明日相思处，高秋鸿雁回。
田园,失意#想家,和顾非熊先生题茅山处士闲居,归耕地肺绝尘喧，匣里青萍未报恩。浊酒自怜终日醉，古风时得野人言。鸟啼碧树闲临水，花满青山静掩门。唯有阶前芳草色，年年惆怅忆王孙。
思乡,孤独#想家,其二,犹是披裘出，秋风白葛斜。一为经岁客，开遍故园花。破艇频移屋，支机远泛槎。江天春浪后，风雪别吾家。
思乡,哀伤#愁绪#想家,野望,晓起望墟落，他乡幻转妍。露浓疑宿雨，沙暖出疏烟。蛮嶂光侵海，骤潮声在天。田田甘蔗绿，叶叶刺桐燃。分廨围丛竹，安禅就谷泉。徘徊问心迹，身世总萧然！
思乡,哀伤#愁绪#想家,春雁,春风一夜别衡阳，楚水燕山万里长。莫怪春来便归去，江南虽好是他乡。
思乡,哀伤#愁绪#流泪#失意#想家,季夏夜过郭学士质夫馆得流字,客居度烦暑，仙馆得清秋。华露凉浮动，明河夜转流。思乡还自赋，秉烛且同游。潦倒谁招隐，淮南桂树幽。
思乡,哀伤#愁绪#想家,初五晓,回首相从五十年，真成一梦送华颠。他乡久客姑埋骨，苦调孤弹更断弦。此世人无胜天幸，未亡我乃让君先。谁知夜起庵中客，夜夜惊魂落月前。
悼亡,哀伤#想家,哭乡友陈正郎学之四首 其一,黑头交谊白头伤，世路分明不可常。水部独怜何逊老，乡邦尤憾郑君亡。标题贞操凭良史，收拾遗文有阿郎。怪杀青天偏太靳，不留忠荩佐陶唐。
思乡,愁绪#想家,与周西隒孝廉分赋汉陵得长陵茂陵 其一,金刀天启入咸京，扶义居然长者名。三尺独提游子剑，一杯险啜若翁羹。芒山云起蛇先断，垓下歌残狗巳烹。谁道英雄多嫚易，也能辍洗谢狂生。
闺怨,怨恨#想家,闺怨,闺中少妇不曾愁，春日凝妆上翠楼。忽见陌头杨柳色，悔教夫婿觅封侯。
悼亡,哀伤#想家,哭祝京兆希哲二首 其一,绝代才华海上居，白头才得谒公车。为文可作千金卖，倚马真誇七纸书。但使有怀同阮籍，不妨无路荐相如。柴桑人去空开径，愁见新杨绕故庐。
闺怨,哀伤#怨恨#思念,孤烛叹（一作闺怨）,切切夜闺冷，微微孤烛然。玉盘红泪滴，金烬彩光圆。煖手缝轻素，嚬蛾续断弦。相思咽不语，回向锦屏眠。
怀人,流泪#恐惧#思念,用之相访忽忆汉孙不得一脉以死用前韵,叩门剥啄涕沾襟，忽忆僧孙病骨侵。壁上卧龙香线断，柱间题凤墨痕深。仓皇不瞑思君眼，辗转犹希住世心。真意自天渠信否，赠篇聊当阁中箴。
思乡,孤独#恐惧#想家,其二,千里同为客，惊心节序催。遥思故园菊，今日为谁开。
山水,孤独#想家,游月池寺,扁舟东下长滩险，落日名山望眼凝。石径斜回丹嶂曲，瑶池半落白云层。功名老我无家客，丘壑谁知有发僧。洗耳泉声清不寐，坐观霜月上冰藤。
思乡#怀人,想家#思念,寄人塞上,西风腊腊纵征衣，无限秋云陇首飞。蓬鬓定随边雪改，乡心犹阻塞鸿归。云沉瀚海朝乘障，月照祁连夜合围。他日功成还昼锦，过从多恐故人稀。
思乡,哀伤#愁绪#想家,癸巳七夕寓平夷漫兴,几岁他乡逢七夕，他乡何事更他乡。城头雨过新凉早，枕畔蛩声客梦狂。到处征衣愁铁马，谁家思妇倚银床。虚云牛女年年会，看尽明河接晓光。
思乡,哀伤#愁绪#想家,其五,南山有高楼，青云可俯践。楼上有佳人，当年惯识面。忽觉在他乡，绰约思目见。绿绮无知音，心长曲未遍。青云在山头，将去还复恋。人生不如云，欲见万里远。恃有青铜镜，与君各分半。忽来双鲤鱼，白璧何足羡。
思乡,哀伤#想家,秋怀次韵,解印归来晚，茅斋病未除。穷愁邻桂树，归兴托鲈鱼。久历羊肠险，难通雁足书。秋风正萧索，不似故园居。
思乡,哀伤#愁绪#孤独#恐惧#惊讶#想家,其二,待月空庭得月迟，月临山顶发清辉。初离沧海寒光湿，才转瑶台列宿稀。清助婆娑看处兴，影随零乱舞时衣。相逢尽是他乡客，休唱惊乌绕树飞。
思乡,哀伤#想家,其二,肠断故园春到时，浇花日日绕芳蹊。而今梦逐东风去，小榼深杯手自携。
思乡,哀伤#愁绪#想家,九日青阳道中呈张主簿,重阳时候在青阳，野店山肴对举觞。菊蕊半开簪鬓好，橘包初破噀人香。西风有意吹纱帽，细雨无情湿锦障。但得一樽相对饮，不须更问是他乡。
思乡,恐惧#惊讶#想家,秋夜,吟对秋宵风月清，懒眠先怕梦魂惊。鸦思反哺难安宿，雁苦离群不断鸣。万里霜砧羁客恨，一声邻笛故乡情。更筹数罢瞻星象，箕尾光中是帝城。
思乡,愁绪#想家,途中除夕,故国愁心对落晖，漏声忽报岁华归。寒梅残梦随江月，古道征尘上客衣。北极遥连双阙迥，南山回望片云飞。高堂此日嗟游子，清夜犹怜独倚扉。
思乡,愁绪#失意#想家,天涯,天涯到处自生愁，游子征尘暗弊裘。灯火青荧五门夜，风烟索莫二江秋。帝城漫诵新诗句，客路难逢旧辈流。送老把茅须早决，此生何止四宜休。
田园,孤独#失意#想家,新添晚村,春力通原野，车马恣新绿。归心行失次，日入在荒麓。有村流水边，溪花亦多簇。畎浍晚烟蒙，稚子驱归犊。三五指行车，问君何所逐。感此良叹嗟，款扉止我毂。昏堂灯延客，居人失幽独。夜深人尽卧，掩卮对残烛。荣名亦区区，以己听伸缩。如此车马间，何曾语昔夙。月光明吐阶，渠响越平陆。简较生平心，惆怅鸡声促。
思乡,哀伤#想家,秋心,秋日日苦短，秋夜夜苦长。长短不易晷，处厄心自伤。秋风独有声，叶叶闯我窗。秋月岂无情，隙隙窥我床。苒苒寒事迫，孰整衾与裳。故乡隔万山，篱菊那能芳。
思乡,哀伤#想家,其二,马蹄厌长道，讵忍别帝京。梦想子规啼，花落故园春。山驿暗孤灯，江城歇滞雨。悠悠秦蜀间，慨然念今古。
思乡,哀伤#愁绪#想家,于塞北春日思归,我家吴会青山远，他乡关塞白云深。为许羁愁长下泪，那堪春色更伤心。惊鸟屡飞恒失侣，落花一去不归林。如何此日嗟迟暮，悲来还作白头吟。
思乡,哀伤#愁绪#想家,除夕答顾汝所,今夕是除夕，他乡忆故乡。怀亲千里近，清话一杯长。老去心犹壮，更深烛有光。平生多感慨，相对自难忘。
思乡,愁绪#想家,梦归,游子思家切，终宵只梦归。觉来疑乍别，续去可重依。童稚争牵袂，妻孥懒下机。他时真到日，应诉见还非。
思乡,哀伤#愁绪#孤独#想家,赠王生,与君同作他乡客，咫尺天涯归不得。江南二月天气和，节物感人悲旅食。城东古寺行人稀，杂树蒙茸碧草齐。长镵共斸春泥裂，日暮僧房煮笋时。
思乡,哀伤#想家,致政程承议挽歌词（伯禹，侍郎瑀之父）,手种庭槐擢干长，谁知种德久弥芳。锦标荷橐看荣养，命服恩书被宠章。合浦珠还增气象，延平剑客敛光芒。新阡郁郁车千两，庆善哀荣动故乡。
思乡,愁绪#想家,金陵,赏心亭下路，平昔舣归艎。游子去何许，绿芜春自芳。城根侵海断，日脚射云长。往事不堪问，东风故垒荒。
思乡,孤独#失意#想家,上巳,莫春祓禊好天气，不到水边流一杯。旋擘红泥尝煮酒，自循绿树摘青梅。淹留异县客多病，迢递故乡书不来。历历旧时行乐处，凭栏小立首空回。
思乡,孤独#想家,繁台饯秦子二首 其一,异地同为客，看花更属秋。云连去国目，雁引望乡愁。陇树迷关道，吴山蔽驿楼。忍将宋玉恨，还共李膺舟。
思乡,哀伤#愁绪#想家,秋日偶成,报秋梧叶卷窗前，岁月他乡不计年。冰簟寒生新雨后，玉砧声急晚凉天。蝉嘶疏柳轻烟外，雁度西风落照边。几度望归归未得，还将归信卜金钱。
思乡,愁绪#孤独#想家,江月楼,中天楼阁郁嵯峨，良夜其如水月何。雪浪远从三峡至，露华偏傍九霄多。道人宴坐修禅观，游子登临听棹歌。曾是水晶宫里客，倚阑来此重婆娑。
思乡,想家#思念,其二,郎种菊花何远离，秋来花发倍相思。玉京郎醉菊花酒，不见故园霜露枝。
闺怨,哀伤#想家,浣溪纱·得闺书人，漫赋,和梦和愁过一春。金钱排日卜行人。樱桃花发绿窗新。离绪细于丝雨织，旅怀乱比远山皴。谢他三十六红鳞。
咏物,怨恨#失意,海棠,轻红淡白天然态，山杏溪桃不足多。睡足精神閒蜡烛，酒酣肌肉捲香罗。都官有隙遽如许，工部无情奈尔何。流落幸遭苏玉局，一樽相对为君歌。
思乡#怀人,流泪#想家,岁暮书怀寄贾石葵年丈,山中岁晏意何如，莫讶长安阙报书。魂梦几悲池畔草，封题少遇海边鱼。百年病骨风霜后，千里乡心涕泪馀。望断石门秋夜月，故人独掩白云庐。
思乡,愁绪#想家,其三,辉辉南极映春城，玉署彤闱客里情。遥忆诸郎娱寿彩，独怜游子在神京。
思乡,愁绪#想家,春日忆山中园林寄诸弟,雪霁长安道，风吹游子颜。高斋春不暖，独卧梦常閒。古树栖寒鸟，白云锁故山。同胞应念我，何处下松关。
思乡,哀伤#想家,秋兴二首 其一,万里山河一局棋，旷怀真感独伤悲。石麟夜雨生新恨，铜雀春风属旧时。雪捲流沙驮信远，天沈辽海鹤书迟。五陵年少俱零落，回首故园空梦思。
思乡,哀伤#愁绪#失意#想家,其二,阴晴冷暖难凭据。记得春来无觅处。一宵寒色满清都，疑是春光来便去。频年老向他乡住。百岁光阴能几误。暗中春梦惯欺人，雪断花明春已暮。
怀人,哀伤#想家#思念,寄张子震,南浦多芳草，东风又落花。相思频入梦，见说欲回家。奇字从人问，新醅为客赊。自惭羁旅者，犹滞锦江涯。
思乡,哀伤#愁绪#孤独#想家,清平道中,棘林苦苣野花黄，一马骎骎渡漯阳。别墅酒旗依古柳，点溪花片落新香。伏波事业空归汉，都护田园不记唐。今日清明过寒食，又将书剑客他乡。
思乡#田园,想家,登蒲塘驿沿路见泉谷村墅忽想京师旧居追怀昔年,青山导骑绕，春风行旆舒。均徭视属城，问疾躬里闾。烟水依泉谷，川陆散樵渔。忽念故园日，复忆骊山居。荏苒斑鬓及，梦寝婚宦初。不觉平生事，咄嗟二纪馀。存殁阔已永，悲多欢自疏。高秩非为美，阑干泪盈裾。
思乡,孤独#失意#想家,其十,生长夫差城，里有翁子宅。翁子少也贱，落魄无推择。长镵持且负，短歌行自适。骨肉弃中涂，遑遑欲头白。将军西入关，富贵颇相迫。微露会稽印，惊散守邸客。衣绣归故乡，颜色非畴昔。有司所治道，是常卖薪陌。乃知被褐人，恒自怀和璧。贤豪在人间，岂以困穷厄。
思乡,哀伤#想家,渔阳署中旅怀,搔首天涯旅思赊，萍踪无赖怅年华。雄心暗逐流云渺，倦眼徐看落日斜。迢递关河稀过雁，萧条边戍急悲笳。故园松菊今何似，愁绝归林树树鸦。
思乡,孤独#想家,陇头水,陇头十月天雨霜，壮士夜枕绿沈枪。卧闻陇水思故乡，三更起坐泪数行。我语壮士勉自彊，男儿堕地志四方。裹尸马革固其常，岂若妇女不下堂。生逢和亲最可伤，岁辇金絮输胡羌。夜视太白收光芒，报国欲死无战场。
怀古#思乡,哀伤#想家,钱唐怀古,铁马悲鸣汴水黄，翠华南渡驻钱塘。至今父老称行在，往昔君臣认故乡。银海雁飞虚夜月，铜盘仙去只秋霜。乾坤离合宁非数，诗罢长吟意渺茫。
思乡,哀伤#愁绪#想家,辛巳中秋,客边岁月去如流，夫妇他乡共白头。今夕一杯须尽饮，人生能得几中秋。
怀人,想家#思念,秋夕书怀呈戎州郎中 其二,风送秋荷满鼻香，竹声敲玉近虚廊。梦回故国情方黯，月过疏帘夜正凉。菱镜也知移艳态，锦书其奈隔年光。鸾胶处处难寻觅，断尽相思寸寸肠。
送别,失意#想家,喜俭北至送宗礼南行,洞庭舟始泊，桂江帆又开。魂从会处断，愁向笑中来。惝恍看残景，殷勤祝此杯。衡阳刷羽待，成取一行回。
悼亡,孤独#怨恨,哭王子正,匹妇主中馈，虽贫生理存。一编藏丽则，只影卧黄昏。漫下陈蕃榻，虚沾文举樽。北平家世绝，衔恨入荒原。
思乡,哀伤#愁绪#想家,广陵纪梦,春尽他乡梦，云林思杳然。落花溪水上，斜日洞门前。鹤去游城郭，春来弄管弦。倚阑怀胜事，光细月初弦。
思乡,失意#想家,落花二首 其二,挽春不住故园空，带雨残花肯受风。到处为家甘落拓，生来无主任飘蓬。绛云收去千寻碧，蛛网还留一点红。忆得枝头多梦幻，可胜慨叹夕阳中。
怀古,愁绪#想家,张施二生自黄岩拿舟送别于台城赠以二绝 其一,不放离人独解舟，片帆相逐到丹丘。客情乡思从今日，更有思君一段愁。
怀人,孤独#恐惧#想家,王令至得张仲玉光禄见寄诗怀之,轻举王乔两片凫，碧云此日下苍梧。故人不见蓝田玉，新句还传沧海珠。露重草痕秋点点，风高树杪暑苏苏。安知于役关南客，万里怀君踏绿芜。
思乡,哀伤#愁绪#孤独#想家,其十二,东城属浮云，阿阁百馀尺。岁暮多悲风，游子衣裳薄。四野何萧条，所遇但遗迹。来者自为今，去者自为昔。盛年奄已衰，含意将安适。燕赵出名倡，红颜照宛洛。结束随时变，弦歌日相索。未弹理怀袖，若在远行客。弄指一何妙，列柱一何迫。驰情视双燕，飞入王侯宅。
怀人,恐惧#思念,寄赵鄂州,田家禾黍方登场，枯桑索索天雨霜。黄花篱落尚可醉，今我不乐思武昌。武昌使君半年别，前日书来慰愁绝。相思为我作西亭，徙倚阑干只明月。大材开府何优游，政声日随江水流。赐金增秩未为宠，咫尺丹诏催归辀。灯前春雨同挥翰，南风吹船著淮岸。云间过雁唤愁生，短褐饭牛歌夜半。
战争,哀伤#恐惧#惊讶,其十,羌虏忘君恩，战鼓惊四隅。边候失晨夜，骑驿驰中涂。诏书止穷征，诸将守来驱。敌微势可料，师竞力无馀。防边未云失，忧怀愧安居。
思乡,孤独#想家,红藤杖（杖出南蛮）,南诏红藤杖，西江白首人。时时携步月，处处把寻春。劲健孤茎直，疏圆六节匀。火山生处远，泸水洗来新。粗细才盈手，高低仅过身。天边望乡客，何日拄归秦。
思乡,愁绪#孤独#想家,平定元宵无月,客中节序意多违，寥落山城灯火稀。尊酒闭门愁黯黯，星桥何处雪霏霏。谁堪老病逢今夕，况复风烟接帝畿。时事乡心两无赖，夜深独坐一沾衣。
思乡,愁绪#想家,其四,幕府尽时彦，湛辈非所伦。欢言念游子，载酒临江津。醉别足可惜，俛仰迹易陈。相期崇明德，芳烈垂千春。
怀人,哀伤#失意,寄怀丁三叔疋吴二彦复 其一,令威落魄走京师，次尾伤时老贵池。恋恋故人寒至此，茫茫天道古如斯。尊前赋鵩才华减，桥上闻鹃世变知。燕市淞壖一明月，相逢何日慰调饥。
山水,喜悦#失意,游庐山栖贤寺,弱冠好山水，朅来庐阜阳。憩涧微雨至，入林春风香。载经三峡桥，地籁闻铿锵。解带缘石磴，爱此泉流长。泄岩凝素乳，洒树见飞霜。冷冷转空曲，湛湛涵清光。五老九千仞，巉绝天中央。紫烟射仙壑，白云冠僧坊。幽思稍愉悦，良朋共翱翔。访古慕宗向，悟玄愧裴杨。超然色界游，圆灵大无方。终当毕吾志，混迹麋鹿行。
思乡,哀伤#愁绪#想家,春日写怀二首 其一,半世浮名梦未醒，他乡春色眼犹青。自从河济收功后，赢得馀閒点内经。
田园,失意#想家,村宿尝新酿调仲生,比年对饮杯在手，只忆家山寒夜酒。今宵与子细细斟，颇谓老夫失言否。京口百花香透罂，南浔澹泊秋露清。酒人犹自意索莫，但觉平原醉不成。何如雪后开新瓮，金粟晶晶点霜重。竹炉煎出寒作轻，玉碗盛来空不动。口辛喉滑到脐甘，仓猝满引能微酣。从此桓公老从事，应传别谱过江南。
思乡,愁绪#恐惧#惊讶#想家,其八,游子惊西风，霜意薄林樾。所嗟故山蛩，不负故山月。
山水,哀伤#愁绪#怨恨,登小金山望斗南弟不至 其一,石径无尘古刹幽，僧开方丈傍丹邱。昙花阶下和云落，山色波间抱日流。出洞烟霞封宝殿，悬厓星斗护灵洲。宦情羁思添离恨，骢马不来独倚楼。
战争#山水,失意,望广武山,翘首郊东壁垒高，闲来对景觅英豪。龙飞沛上孤军奋，鹿走中原万马嚎。过耳风声鸣战鼓，迎山曙色耀征袍。可怜沙底含冤骨，徒供骚人一醉遨。
思乡,愁绪#恐惧#惊讶#想家,后湖,炯炯澄湖色，濯濯堤柳姿。云水相荡潏，洲屿正参差。六季日寻兵，元武集舟师。帆樯蔽秋空，组练射晨曦。高皇重民数，坚墉四周之。自非负版吏，有楫不敢窥。鲂鲤忘所惊，悠然各扬鬐。天鹅白于雪，鸣声一何怡。鱼鸟自相骄，游子安所之。可怜水如镜，无分照蛾眉。
思乡,愁绪#想家,抵家,春风荡白日，晨鹊噪庭树。游子岭表归，欢笑喜仆御。我行昔中秋，丹枫落江渚。归来易岁华，冉冉柳飞絮。颜色渐老苍，急景不少驻。人生苦难保，骨肉喜欢聚。上堂拜慈亲，入室抚婴孺。浮荣何足言，一笑解百虑。
思乡,愁绪#恐惧#想家,岁除日得家书,腊鼓催声急，惊心又岁除。酒添游子恨，春入老兄书。身世浮萍似，家山劫火馀！辽东还白帽，明日愧华裾！
思乡,哀伤#想家,咏扇画寄诸故人八首 其二 咏山水寄易后斋进士,故乡宛如昨，近郭多池台。一别同心侣，无因数往来。
战争#思乡,愁绪#想家,书怀,铁瓮城头刻漏迟，清霜如雪扑帘飞。雁声随地梦回枕，月色满怀人捣衣。塞北将军犹索战，江南游子苦思归。呼鹰插箭从围猎，苜宿秋高马正肥。
思乡,流泪#想家,偶成二首 其一,几家篱落不成村，寂寞故园深锁春。骤雨滴醒蝴蝶梦，迅雷震破杜鹃魂。渡江泥马无神品，埋棘铜驼有泪痕。毕竟愚公胜智叟，移山有子子传孙。
闺怨,恐惧#惊讶#想家#思念,闺情 其一,千回万转梦难成，万遍千回梦里惊。总为相思愁不寐，纵然愁寐忽天明。
思乡,恐惧#想家,饮王叔治杨礼卿长安邸中同谢友可袁微之龙君赞张去华王思延得徒字,击筑长安混酒徒，夜酣相对问江湖。燕歌一曲浮云尽，龙气双悬北斗孤。畏路风波怜阻绝，故园松菊恐荒芜。三年奔走惭无补，秉烛惟堪醉玉壶。
思乡,哀伤#愁绪#想家,中秋开宴南山宗贤毕集燕后閒步坟庵水次偶成赠同行诸君子,初向南山见月圆，笑谈相对欲忘眠。他乡每岁思千里，好友今宵共一筵。人影渐分山寺侧，蛩声多近石梁边。眼前又作朝天计，同步沙头在几年。
思乡,孤独#想家,寒食次清漳韩叔捷太守招饮,旅食惊逢禁火辰，鸠鸣燕乳野桐新。莺花恨别经年客，节序关心远道人。到海已知闽地尽，看云渐与故乡邻。相逢共惜春将暮，浊酒因君强入唇。
怀人,哀伤#恐惧#想家,秋夜有怀王鄜州观,孤馆凉生夕，怀君又属秋。蛩声四壁雨，灯影一身愁。栖泊缘羁旅，飘零总宦游。诗成欲脩问，路远恐沉浮。
思乡,恐惧#想家,题马相士英画兰卷子,萧兰同尽复何言，卷里春光似故园。想得当年含墨意，如何不怕碍当门。
思乡,孤独#想家,九日山斋独居晚步池上作,暝色下檐际，栖禽喧树间。采花谁泛酒，临水一看山。不拟登高去，空嗟为客还。犹怜望乡处，溪月上柴关。
思乡,喜悦#想家,还家舟中口号,人语荒村晚，船行逆水风。平芜鸥外绿，落日雁边红。奔走生涯拙，欢娱往事空。故园看渐近，乔木有无中。
思乡,哀伤#想家,浣溪沙 题遐庵罔极图,卅载觚棱梦已阑。故园休放旧盟寒。更回清思寄琅轩。风裁不教禅悦减，忧危谁省寸心殚。忍听拥髻话悲欢。
怀人,孤独#思念,怀少明 其一,故人漂泊客江乡，夜雨相思夜更长。经岁不来来又去，端如鸿燕递相望。
思乡,愁绪#想家,晚泊南浦驿,纷纷冠盖地，一去十年春。游子惭儿戏，诸生望后尘。问津閒荡桨，访旧欲沾巾。衣带飘迟暮，天南万里身。
思乡#闺怨,哀伤#愁绪#想家,同韵赠王玉映闺秀渡江,樟亭西望古钱塘，终岁他乡复故乡。綵笔题来当上已，画船载去又重阳。千层罗绮波纹细，十里芙蓉江岸长。吴苑楚宫能遍历，他年青草恨茫茫。
思乡,哀伤#愁绪#想家#思念,晦之江楼小饮辱诗怀寄谨答来贶因以奉招,遥知相忆处，相忆对秋江。涉有波涛阔，飞无羽翼双。端居君故里，薄宦我他乡。交臂经时失，忧心曷日降。此稀人迹到，惟听足音跫。愿命朋游驾，来吟吏隐窗。倦谈须掷麈，剧饮定空缸。论契何如重，千钧不可扛。
怀人,孤独#流泪#失意#想家,寄李子将,几回良会几离忧，今日离忧一倍愁。见弃渐知年老大，思归方悟世迁流。久无过客空罗雀，忽有机心不下鸥。独忆故人新得意，海门风雨看龙舟。
怀古,哀伤#怨恨,汴河览古,炀帝龙舟向此行，三千宫女采桡轻。渡河不似如今唱，为是杨家怨思声。
思乡,愁绪#想家#思念,次韵刘润之岁暮见怀,江曲横烟远树底，衡门榛草晚萋萋。美人明月劳相忆，游子浮云梦不迷。桂水舟航天堑北，松州车马雪峰西。愁来拟对公荣酒，醉里放歌严氏溪。
山水,哀伤#想家,庐山瀑布,谁将织女机头练，贴出青山碧云面。造化工夫不等闲，剪破澄江凝一片。怪来洞口流呜咽，怕见三冬昼飞雪。石镜无光相对愁，漫漫顶上沈秋月。争得阳乌照山北，放出青天豁胸臆。黛花新染插天风，蓦吐中心烂银色。五月六月暑云飞，阁门远看澄心机。参差碎碧落岩畔，梅花乱摆当风散。
思乡,哀伤#想家,秋夜黄逢一载酒见过同樊孟泰水部李伯襄吉士家伯兄明府分韵得开字,平分秋色帝城开，问月谁当载酒来。风俗故园仍芋栗，天涯今夕且尊罍。鹡鸰凄断乡心剧，鸿雁烟霄旅思哀。醉后苦吟何不就，满前珠玉若为裁。
悼亡,孤独#失意#想家,哭张十八校书①,芸阁为郎一命初，桐州寄傲十年馀。魂随逝水归何处，名在新诗众不如。蹉跎江浦生华发，牢落寒原会素车。更忆八行前日到，含悽为报秣陵书。
思乡,哀伤#想家,旅中感怀,人世贪名岂是闲，几回思算几凄然。故乡路远不得信，寒月夜来还复圆。霜趁悲鸿归楚泽，风移残烧下秦川。莫言酒作销忧物，更有新诗一两篇。
思乡,孤独#想家,寄弟三首 其一,去年长已矣，来日尚云赊。身弱各相祝，家贫傥有涯。乡心无住著，望眼久昏花。寥落音书阔，多疑驿使差。
思乡,想家#思念,辛巳人日迁安署中怀诸从弟,人日人无赖，春风春可怜。登高成故事，寄远有新篇。柳色开晴陌，梅花媚远天。故园兄弟在，相忆草堂边。
思乡,哀伤#想家,兴国道中,十日登程九日晴，乡心羁思一时平。鸟声细逐泉声缓，风力寒欺酒力轻。马首青山堪入画，路旁幽草问无名。逢人若话经游乐，剩有篇章为纪行。
怀人,孤独#思念,过横州怀昊士羡侍御骆天爵二尹,山山不断鹧鸪啼，风雨孤舟路欲迷。何处相思人不见，几回翘首隔城西。
思乡,想家#思念,其二,有客来故乡，河梁欣携手。相逢不尽欢，城头沽美酒。帘影压檐低，糟香透屋厚。怀袖出家书，殷勤诉前后。未买故侯瓜，欲种先生柳。言为我辈陈，尘俗扑百年。
思乡,哀伤#愁绪#孤独#想家,鹿邑署中,何事他乡客，淹留迄至今。官斋连夜雨，泽国足春阴。小院通花气，閒窗度鸟音。仙台城内有，几日废登临。
闺怨,愁绪#想家,春怨,绣林红岸落花钿，故去新来感自然。绝塞杪春悲汉月，长林深夜泣缃弦。锦书雁断应难寄，菱镜鸾孤貌可怜。独倚画屏人不会，梦魂才别戍楼边。
思乡,哀伤#愁绪#想家,月夜同重阆秋岳登虎丘 其一,一片深宵月，明明照虎丘。松杉交影静，蘋藻上阶流。夜舫吹箫客，春镫卖酒楼。他乡有朋好，竟夕此淹留。
思乡,哀伤#愁绪#怨恨#想家,喜月林奉使回京师,他乡大喜故人回，尘抱相从一暂开。芝宇三秋孤馆梦，萍踪万里五云偕。北风兴逸燕山酒，皎月歌残郭隗台。宦海由来无定所，老怀可奈济川才。
战争#思乡,想家,边上,夜夜三边动鼓鼙，辽阳烽火达关西。风吹马勒寒初起，尘暗龙城日未低。原上饥兵攒草卧，碛中新鬼望乡啼。李陵一去胡天渺，愁见黄云锁沷溪。
思乡,哀伤#愁绪#孤独#失意#想家,渝州逢故人,共是他乡客，俱为失路人。自怜蓬发改，不掩柳条春。
怀人,哀伤#愁绪,寄达善,渺渺思君处，悠悠古道旁。柴荆人独自，榉柳月昏黄。渴鼠寻松溜，饥乌背夕阳。王塘在吾目，空费九回肠。
思乡,哀伤#愁绪#孤独#想家#思念,其二,萍水他乡客，匆匆会复离。会时真可乐，别后重相思。天晚酒醒后，月明人睡迟。谁云我情绪，曾不及游丝。
思乡,哀伤#愁绪#想家,其二,相逢归雁话悲酸，此日他乡欲住难。到此羡君归计早，稻粱犹得慰天寒。
思乡,愁绪#想家,闻郭瑾怀甫除郎（开封司仓）,至治本无为，何曾帝力知。人惟求俊彦，天畀济艰危。鼎席尊黄发，星郎用白眉。锋芒森武库，律吕奏咸池。海内想风采，朝中增羽仪。馀光被草木，盛事播声诗。感会唯千载，飞腾各一时。著鞭今更懒，投劾去奚疑。亦有乘轩恋，其如续胫悲。衔芦聊避弋，绕树未安枝。念旧多生死，思乡久别离。自馀复何道，湖海是归期。
思乡,哀伤#愁绪#想家,定兴道中遇张叔举翎检讨同年典试陕西回京,父没不扶归，母老不侍旁。积此万古恨，饥驱游他乡。南风蒸六月，客子汴梁歇。西风下太行，艰险磨瘦骨。瘦骨不自恕，云飘海东去。回忆北堂萱，意马索难驭。君归步金銮，天颜为之欢。愿一见吾母，言骥身平安。家远知自爱，天寒知著裳。勿为游子念，倚闾朝暮望。
思乡,愁绪#想家,新年作,岁事属更始，东风扇微和。郊原萋动色，桃李艳已花。游子行万里，眷之感慨多。感慨故有怀，简书可柰何。尺素托双鲤，沦没愁长波。肃肃随阳雁，迟予同尔徂。
思乡,哀伤#愁绪#想家,其二,野色浮千树，池光鉴一峰。高标人外秀，新绿雨边浓。此地颇安堵，他乡时举烽。楼头数杯酒，伫立到昏钟。
思乡,想家#思念,浪迹,浪迹湖山久作缘，寒江枫落思绵绵。乡心己是浓如酒，秋夜那堪杳似年。斗帐霜严传漏箭，衣篝香冷徙炉烟。空闺见月应相忆，为问清光几度圆。
山水,哀伤#孤独#恐惧#惊讶,游吴山承天观,石径趋巍宫，云甍倚层壁。昔闻帝子游，今见羽人宅。鳞居庭际拥，蜃阁窗外辟。复岭曲且盘，乔林隐复直。路萦赏心侣，谷馆咀芝客。既近已欣觏，抚远亦惊觌。离离越树青，渺渺海门白。乘风迟来潮，倚月候归汐。徘徊忆天险，俯仰誇地德。于时将指使，暂此荡尘臆。岂无犬马情，终负烟霞癖。何当解朝组，相从隐仙籍。
思乡,哀伤#想家,和子搢九日谩兴 其一,此身到处贾胡留，细雨斜风冷淡秋。佳节又从愁里过，故乡不似旧时游。试拈红叶题诗句，强摘黄花泛酒瓯。落帽龙山几人在，云沉鸟没恨悠悠。
思乡,哀伤#愁绪#怨恨#想家,秋夜二首 其一,秋风西北至，河汉横中天。他乡况久居，游子私自怜。蟪蛄鸣且凄，鸿雁何翩翩。叹息夜中起，揽衣白云前。故人一尺书，关山邈以绵。宁当如参商，别离多盛年。携手思行游，何时早归旋。
怀古#怀人,思念,金陵留题逆旅主人壁兼咏怀古迹十首 其二,席帽山人去渺茫，奉金赠远意何长。相思他日来相访，王屋山前是小庄。
悼亡,愤怒#愁绪#流泪,哭曹子殉亲骨一首,双榇灵幽骨已枯，伤心寇燄劫焚屠。孤儿怆地啼鹃血，一臂磨天捋虎须。击笏气刚看裂眦，冲冠发怒竟捐躯。殉亲不愧为人子，清泪临风荐束刍。
战争,哀伤#愁绪#流泪#想家,秋笛,清商欲尽奏，奏苦血沾衣。他日伤心极，征人白骨归。相逢恐恨过，故作发声微。不见秋云动，悲风稍稍飞。
怀人,想家#思念,酬林一和闲斋见怀之作,东山遥夜雁归声，两地相思旧感生。芳草白云无那别，春风黄鸟若为情。双溪日下鸥波静，独树原头猎火明。谁道离居成寂寞，好文地主久知名。
思乡,哀伤#愁绪#想家,金沙落雁,金沙依旧挂滩长，孤雁飞飞下夕阳。烟断水寒栖不定，稻梁觅处是他乡。
思乡,愁绪#想家,苏公堤,青红一线界沙堤，日日香风逐马蹄。三月桃花无浪起，六桥柳色有莺啼。官亭飞盖春相接，酒舍收旗晚自迷。游子岂知坡老意，两山长拥夕阳西。
战争,愤怒#想家,其二,自怜昏瞆度浮生，忽报春来觉渐明。雪压乱山秦塞影，风传刁斗戍楼声。每怀南国愁无限，未灭西戎恨不平。浅薄将何报明德，愿骑骢马谩巡行。
悼亡,怨恨#想家,哭程孟阳先生次金尔宗韵 其一,生死茫茫总别离，鱼书才到讣音随。凋零耆旧今方尽，谈话风流转合思。嬴博祗将魂气接，枌榆先与首丘期。大招何事偏称宋，唐景由来怅所师。
思乡,哀伤#愁绪#孤独#失意#想家,江陵遇同乡王惟材,未路谁相问，无家我独亲。他乡今接袂，童稚昔为邻。江海飘零客，风尘沦落人。十季俱白首，笑此梦游身。
思乡,哀伤#愁绪#孤独#想家,泊舟①永城西寺下有感,春水沄沄何处尽，连樯袅袅似当时。昨日桥边系船客，南来北去知为谁。他乡异县各风物，游子居人长别离。叹息东城修竹寺，尘埃漫灭十年题。
思乡,哀伤#愁绪#想家,其二,触人秋暑何瀰瀰，游子驱车涉千里。悠悠旌拂华山云，萧萧马度泾川水。
思乡,愁绪#想家,予与方书田相国同时被放舟次维扬饮文昌阁,艳说听涛正及秋，烟波一带望中收。莺花逗梦生閒恨，烽燧关情荡远愁。去国何妨聊问酒，思乡无奈只登楼。閒身并荷明王赐，避世相将访十洲。
思乡,愁绪#想家,喜鹊图,他年屡为占慈母，母亦屡占游子归。今日中庭无一事，閒看风色亦依稀。
山水,哀伤#失意,舟中望庐山,昔予志名山，梦寐五老峰。今兹远行迈，舟楫欣来逢。中流望员阙，隐见金芙蓉。空翠非一色，飞云渺千重。历历涧中水，青青崖上松。所嗟限于役，策杖谁相从。空愁石梁在，缅怀虎溪踪。岩栖不得遂，惆怅东林钟。
思乡,哀伤#想家,其二,勾曲归来访故乡，姑苏台上看斜阳。影同月下三人饮，目断云中一鸟翔。往事悠悠馀雪鬓，交情款款只霞觞。岁寒尚有篱边菊，欲伴韩公晚节香。
思乡,愁绪#想家,其二,羁迟踰半载，游子意如何。清梦白云远，征鞍黄叶多。万山飞晓月，平野落秋河。古道无相识，愁心寄素娥。
思乡,愁绪#想家,和萧伯章春夜倚楼,云度松梢月半阴，悬崖倒挂白猿吟。倚楼数遍伤心事，风雨故园春草深。
思乡,哀伤#想家,杂诗 其一,暖气在海棠，几日发春绿。桃梨亦含蕾，梧桐渐捎竹。微微蕙兰根，郁郁芰荷渌。感物叹景迟，忧生伤世速。绪风送馀雪，新阴待众木。忽思乡国寒，时已换春服。行云久滞淫，国事有陵谷。壮岁既屡违，所忧极口腹。
山水,孤独#失意,游天台国清寺,飞步赤城标，连峰积空翠。杳霭葱茜间，千秋隐灵异。石桥孤鸟外，香界清晖里。群壑澹归云，遥林引寒吹。遂造丰干庐，垂萝覆溪外。真僧五百人，各了西来意。愿此学无生，超然谢尘滓。
思乡,愁绪#想家,其三,啸歌谁会意，风色动严城。天夕孤鸿过，山秋万树鸣。故人湖海梦，游子岁时情。坐惜瑶芳歇，空除又月明。
思乡,哀伤#愁绪#想家,其三,绿发无多白发长，谪居还复是他乡。风纫晚佩猗兰弱，雨滴春蔬早韭香。碧柳五株千本菊，黄牛十角一群羊。得闲随地为农好，不独长安与洛阳。
思乡,孤独#想家#思念,其四,腊尽枝头破冻痕，故园春色共谁温。斜穿松竹依三径，横埽风尘别一村。独夜相思曾入梦，空山无侣合销魂。骑驴人过浑难觅，雪压篱墙水抱门。
山水,恐惧#惊讶,望九华山,兹山突出何怪奇，上有万状无凡姿。大者嶙峋若奔兕，小者?嵬如婴儿。玉柱金茎相拄枝，干空踰碧势参差。虚中始讶巨灵擘，陡处乍惊愚叟移。萝烟石月相蔽亏，天风袅袅猿咿咿。龙潭万古喷飞溜，虎穴几人能得窥。吁予比年爱灵境，到此始觉魂神驰。如何独得百丈索，直上高峰抛俗羁。
战争,哀伤#恐惧#惊讶,咏老马,百战余生脱锦鞯，丰棱瘦骨画难传。霜啼夜识边城路，苑草春嘶塞漠烟。每向秋风惊鼓角，曾经落日挽幽燕。幸逢矍铄将军健，肯使悲鸣枥下拴。
怀人,流泪#思念,题扇面寄郭筠心,建水南行旧路斜，石桥青竹野人家。相思不及双飞鸟，红雨溪头又落花。
思乡,哀伤#恐惧#失意#想家,其二,人间甲子已成编，风雨淮山旧谪仙。见说大贤传四世，从知在野尚多贤。谢安自有登山屐，季子宁须负郭田。莫待老来长作客，故乡祇在海云边。
思乡,愁绪#孤独#想家,其二,春色无多日，匆匆度七旬。驱驰游子态，萧索旅中贫。酒薄愁那减，诗穷句转新。谁能念牢落，涸辙有枯鳞。
思乡,孤独#想家,寄马谷中,忆结金兰契，今如骨肉亲。尚怜俱在客，相对两忘贫。话惬清尊晚，歌酣画舫春。故园同会者，屈指渐无人。
思乡,孤独#想家,客中九日,高秋逢令节，犹阻故园觞。望里云千树，吟边雁几行。老嫌身是客，时至露为霜。为报东篱菊，应留几瓣黄。
咏物,恐惧#惊讶,石,地隘风波势已惊，更容顽险暗中倾。自嗟忠信犹防患，却任舟人委曲行。
思乡,哀伤#愁绪#想家,长至日雪次圣几韵,荒径人如埽叶稀，归来畏影掩双扉。故乡自异他乡节，三白今看一白飞。积处但添梅格古，烹时更助玉池肥。岁寒与子成来往，大好湖山付落晖。
思乡,愁绪#孤独#想家,闻蝉,一叶庭梧早报秋，寒螀嘒嘒助萧飕。似怜游子鸣孤寂，共惜浮踪诉滞留。疏柳阴中催急景，斜阳影里韵闲愁。年来玄鬓时看短，为尔旋添素雪稠。
怀人,哀伤#想家#思念,旅馆秋日怀旧隐 其一,青山真与故人违，万里相思共落晖。忽见飙风生客幌，遥知秋色度柴扉。江云岭树情无限，翠壁丹梯事已非。南望征鸿凭寄语，张翰应是未能归。
思乡,哀伤#想家,病中遣怀,三月孤斋斗帐寒，十旬休沐主恩宽。閒翻药裹呼儿晒，细检诗筒借客看。千里乡心芳草绿，一年春色杏花残。浮踪去住浑无赖，行路人间信是难。
思乡,愁绪#想家,其七,贱妾燕子身，衔泥巢君房。游子黄鹄志，辞家独南翔。采花为谁容，袭兰为谁香。安得小心风，寄子双明珰。
思乡,愤怒#哀伤#失意,乐温道中,路经新峰驿，薄暮聊解装。颓垣生秋草，庭庑亦已荒。北风吹空林，崒崒叶陨廊。夜寒不能寐，起坐心彷徨。出看天欲明，疏星淡无光。征夫稍速驾，起拂车上霜。墟中始辨道，迢递征途长。树色共空阔，晨光尚苍茫。鸡鸣始知村，渐觉暾朝阳。青烟出林际，滞穗或在场。感兹田舍乐，慨然怀故乡。黄金百镒尽，失路徒悲伤。
思乡,哀伤#怨恨#失意#想家,其四,禁林自笑老无才，觅得杭州刺史来。饮散凭栏却怊怅，不堪忆著故园梅。
思乡,孤独#想家,赠吴之山,城柝声悲月未央，江云初散水风凉。看君已是无家客，犹自逢人说故乡。
思乡,哀伤#愁绪#想家,寒食,二月江南花满枝，他乡寒食远堪悲。贫居往往无烟火，不独明朝为子推。
闺怨,怨恨#思念,春闺曲 其一,小小比肩时，春来忍别离。不须烧鹊脑，已使妾相思。
思乡,孤独#想家,题赵渐斋序芳园,为耽泉石谢尘缨，散发扁舟羡独行。数亩荒庐堪自老，满川凫鹭欲相迎。已知野叟无机事，不向渔翁说姓名。余亦洞庭洲畔客，因君转切故乡情。
思乡,哀伤#愁绪#孤独#想家,次韵答红泉题予游草之作,他乡负米记年时，惜别怀人得句迟。系马垂杨村店酒，落帆斜日女郎祠。心酸南浦江淹赋，肠断东风贺铸词。不是天涯倦游客，此中愁思更谁知。
怀人,想家#思念,寄刘宰凤溪,玉署芸香课石经，江湖无复旧诗名。日移宫树春怀友，花落天阶晓听莺。沧海料应流不尽，白云安得与同行。君行十八滩头路，为说相思万里情。
怀人,哀伤#愁绪#孤独#想家,旅夜有怀兼呈淮南诸故旧时河□匆解望荩臣行李不至 其一,漂泊淮南客，东归日夜心。湖风欺短褐，沙月动长吟。旅望天无际，羁愁海并深。相期故人在，时复枉舟寻。
思乡,哀伤#想家,次韵郭慕徐舅氏 其一,乱愁千驿冻波深，一纸家书抵万金。多感渭阳怜宅相，足令慈母释乡心。文章误我成羁旅，资格为官耻士林。一帖殷勤询铁石，求通东下觅知音。
思乡,孤独#想家,凌霄,凌霄失高树，体弱无所依。幽禽辞其巢，万里将雏飞。故园霜雪繁，野水稻粱微。孤根幸不死，会有重芳菲。刷羽待高风，要趁花时归。
送别,流泪#想家,夜宴惜别,笙歌旖旎曲终头，转作离声满坐愁。筝怨朱弦从此断，烛啼红泪为谁流。夜长似岁欢宜尽，醉未如泥饮莫休。何况鸡鸣即须别，门前风雨冷脩脩。
怀人,哀伤#思念,寄北涧,拟定书中字，山中欲问谁。一从分手后，尽是断肠时。烧叶驱残冻，挑蔬备夕饥。相思不但此，明月梦魂随。
思乡,愁绪#想家,歌风台,高台秋日草荒凉，故老犹能说汉皇。歌罢三侯悲击筑，身居万乘更思乡。长陵魂魄风云往，原庙丹青岁月长。往事徒劳增感慨，寒城几度立斜阳。
思乡,哀伤#愁绪#想家,礼弟濒行饯席偶成,匹马关山路逶迤，他乡分手不胜悲。今朝绿酒愁看汝，来日黄花共阿谁。
思乡,哀伤#愁绪#孤独#想家,其二,归客为行客，他乡是故乡。有家悬两地，临路忆何方。行李剑三尺，生涯药一囊。送君秋色里，心折雁南翔。
思乡,恐惧#惊讶,和王忠玉提刑,嵩峰何其高，峰高气尤清。念昔秋欲老，从公峰下行。古木上参天，哀禽报新晴。脩涂云外转，槁叶风中零。曛黑度伊水，眇然古今情。黎明出龙门，山川莽难名。信美非吾土，顾瞻怀楚萍。美人天一方，伤哉谁目成。黄绶我聊尔，白鸥公勿惊。糟醨可餔啜，古人忌偏醒。
战争,哀伤#怨恨#想家,其五,不知何事又干卿，私语焚香誓月明。诀绝死生金谷酒，泠然哀怨玉关情。醒来梦比黄粱短，化去身疑白羽轻。如此收场太容易，一声春断泣残莺。
怀人,恐惧#惊讶#怨恨,子懋王尹次予韵君越人尝忆己巳春与胡允文赵彦直陶师川游鉴湖陟玉笥登山阴兰亭问修竹尚无恙否酒酣赋诗一慨千古江海十载故人天方因君兴怀借韵一笑,淡黄柳色摇春风，中流飞桨惊凫翁。忆昔镜湖携窈窕，故人吐气皆如虹。秦望山前待明月，苧袍历乱杨花雪。仙人垂手授玉书，仰首云间五情热。洞箫吹老琼枝春，袖中短墨长如新。落帆潮回海门白，有字难寄长江鳞。兰亭修竹生苍霭，因君兴落湖山外。笔床茶灶钓船行，何日击舷歌小海。
怀人,哀伤#思念,癸亥初到岭下寄汪圣锡,人物苦难得，闭眼不敢看。孤芳擢荒秽，秀色出榛菅。怀我同心友，正在天一端。文字妙入圣，操履到所难。美玉经三煅，贞松过凝寒。怜我窜庾岭，色惨颜不欢。书来每慰荐，苦语馀辛酸。不上泰山顶，安知天地宽。相思暮烟起，片月过前滩。
思乡,哀伤#想家,其六,禁钟催晓别花行，冻压寒云雪满城。驻马风前闻玉笛，故园肠断落梅声。
思乡,哀伤#愁绪#想家,峡江龙母庙,松桧如烟夹道凉，辉辉楼阁倚穹苍。江山今古景长在，南北去来人自忙。一树秋声惊客梦，几腔渔笛弄斜阳。幽怀到此堪消遣，笑指他乡是故乡。
闺怨,恐惧#惊讶#失意,春闺,迩来多病起常迟，懒对青菱理鬓丝。檐铁乍惊幽梦觉，心情惟恐落花知。江天雁断书千里，庭树春深绿满枝。风景恼人禁不得，倚栏聊复试题诗。
思乡,哀伤#愁绪#想家,闻鸠鸣有感呈石末公,郊原过雨东作始，枝上鹁鸠鸣可怜。此地巢居犹葺垒，他乡去子望归田。匡时势异民思汉，忧国心随雁到燕。逝水自流人自老，倚楹长忆至元年。
战争,哀伤#愁绪,伤洮州,不见干戈二百年，忽教城市满腥膻。防边自古推岩邑，旷野于今剩土田。白骨何人收道路，青山无主锁寒烟。伤心万户归谁屋，犹说将军唱凯旋。
怀人,孤独#思念,寄余承庆,衮衮红尘客未归，秋风吹老芰荷衣。几回欲寄相思字，不见潇湘一雁飞。
思乡,孤独#怨恨#想家,诗,游鸟翔故巢，狐死反丘穴。我信归故乡，安得惮离别。
思乡,哀伤#愁绪#想家,病怀,鬓发萧萧昼不冠，他乡风物若为看。花庭晒药日将午，茅屋烹茶春尚寒。久别亲朋谁问病，深怜儿女自加餐。是非高枕浮云过，遥忆西河旧钓竿。
思乡,哀伤#流泪#想家,吾生 其一,吾生应有命，身世两相违。客路中江远，乡心北雁稀。听歌翻洒泪，入梦暂如归。为忆临行日，心伤箧里衣。
思乡,哀伤#想家,杂感 其一,烂漫年华烂漫愁，春光春水两悠悠。卷施有叶心先断，杜宇无声血已流。叹逝陆机同阅世，思家王粲独登楼。此乡信美非吾土，冷落胥江一钓舟。
送别,哀伤#怨恨#想家,杂曲歌辞 其一 （一作古别离 一）古别离二首,入室少情意，出门多路岐。黄鹤有归日，荡子无还时。人谁无分命，妾身何太奇。君为东南风，妾作西北枝。青楼邻里妇，终年画长眉。自倚对良匹，笑妾空罗帏。
思乡,孤独#想家,矩亭大令见示《和沈槐卿鄱阳大令元夜捕贼金缕曲三叠》，长句和之,词客原非局外人，将才仍现宰官身。狄青此夜关曾夺，虞诩当年吏是循。白石故乡怀格调，藏园宗派写精神。大江东去凭高唱，铁板铜琶听得真。
思乡,哀伤#愁绪#想家,夜抵大柳树驿率成十韵,不信人如蚁，循坡历几盘。有怀从此永，我马亦云啴。足茧容偷转，歌劳许暂安。淡浓云皱墨，远近岫含丹。聚族蚊雷逐，攒声蛙部欢。星光摘未落，月魄照初寒。微雨沾肌爽，凉飙荐枕单。他乡言采杞，旧俗忍锄兰。卑迹耽夷寂，深衷托险难。停车一饭足，疏粝腐儒餐。
思乡,哀伤#愁绪#孤独#想家,其五,悠悠从羁役，故里限东隅。风波岂不恶，游子念归涂。朝随一帆逝，暮逐一马驱。如何十舍近，翻胜千里馀。在世俱是客，且此葺吾居。
思乡,孤独#想家,江雨,霏霏漫山雨，漠漠空江昼。双橹悽未停，孤篷寒欲透。天昏日易夕，谷转风还骤。杳霭没烟帆，料峭出堤堠。客发变何早，乡心感多旧。前滩近衡阳，春雁仍为觏。
思乡#悼亡,哀伤#想家,哭静闻禅侣 其一,晓共云关暮共龛，梵音镫影对偏安。禅销白骨空馀梦，瘦比黄花不耐寒。西望有山生死共，东瞻无侣去来难。故乡只道登高少，魂断天涯只独看。
思乡,愁绪#想家,其二,落木萧萧江上山，雁门不寄雁书还。封侯岂是寻常事，游子偏多恋玉关。
怀古,哀伤#孤独#怨恨,咏史诗 不周山,共工争帝力穷秋，因此捐生触不周。遂使世间多感客，至今哀怨水东流。
思乡,失意#想家,其三,犬马嗟余齿，蹉跎已古稀。百年犹转盼，三径讵忘归。柳色含烟嫩，梅花带雨飞。乡心逐流水，言采故山薇。
思乡,愁绪#想家,忆老母用松溪韵 其一,乡书两月不曾闻，谁阻天边鸿雁群。游子那堪遥极目，关门高接太行云。
思乡,喜悦#想家,其八 观鱼,谁道洋洋可乐饥，凄凉抱铗未弹时。故乡自有鲈鱼脍，只恨秋风忆已迟。
思乡,孤独#想家,秋思,羁客本多忧，江城况属秋。折腰缘斗粟，浪迹任孤舟。遇竹啼湘泪，逢兰握楚幽。乡心将逝水，日夜只东流。
思乡,愁绪#想家,宿吴关,夕气霁高树，长河带平原。天低万象暝，鸟雀无复喧。遥阡交远风，征鹘翩焉翻。游子眇无绪，客怀忘故园。山川变离吟，登眺入愁言。夕息共泽鹭，晓梦惊啼猿。含情睇烟树，落日下吴门。
思乡,哀伤#愁绪#失意#想家,其二,名重游梁赋，装摇入幕情。戍楼依晚泊，江水向春生。高会偕宾主，他乡有弟兄。益州桥畔月，万里一相迎。
思乡,愁绪#想家,过齐云山麓,乱峰尊白岳，一水接青溪。云自香炉出，天盘石磴低。胜游凭指顾，倦路失攀跻。游子匆匆意，征途只向西。
思乡,哀伤#愁绪#孤独#想家,晚秋登佛川南峰怀裴例,登岭望落日，眇然伤别魂。亭皋秋色遍，游子在荆门。世故东西客，山空断续猿。此心谁复见，寂寞偶芳荪。
田园,哀伤#失意,襄阳闲居与友生夜会,习隐悠悠世不知，林园幽事递相期。旧丝再上琴调晚，坏叶重烧酒煖迟。三径引时寒步月，四邻偷得夜吟诗。草玄寂淡无人爱，不遇刘歆更语谁。
战争,哀伤#想家,驿柳四首 其一,只管春来不管愁，断肠青到玉关头。一鞭力促征人骑，双黛颦添少妇楼。远道绵绵留树表，离情絮絮化萍浮。东西南北天涯路，绿遍山邮与水邮。
思乡,哀伤#愁绪#想家,其八,南岳诸峰处处嘉，麻鞋竹杖蹑青霞。山前已见九杈□，洞里不逢三朵花。岩瀑垂垂腾晓蜃，野田渺渺落寒鸦。衡阳鼓角风悲咽，游子斯时正忆家。
悼亡,恐惧#惊讶,哭峡江曾二云老师（峡江，江西临江府属县。明置） 其一,凶问初传暗里惊，闽关趼足为谁行？踏穿岭表三山近，望到天隅一柱倾！沧海未能容信国，白头毕竟丧真卿！同时义士吞声泣，不为门墙独惨情！
田园,恐惧#惊讶#想家,江村,南囿薰风吹葛衣，汀花未露岸花稀。水神庙下莎侵路，江叟门前柳映矶。犊卧已知耕耒歇，鸥惊长见钓船归。天随宅畔吾曾住，留得闲絪挂夕晖。
思乡,孤独#想家,塘栖道中得转山西报自嘲 其一,长河风雪舞孤舟，兴尽真成王子猷。尘世偶然那可料，故乡明日是并州。
思乡,喜悦#想家,偶成用溪阴韵,虚室萧萧百虑忘，近来趣味一何长。清谈自笑如东晋，好句谁能学盛唐。旧日故园春寂寞，三年上国梦凄凉。功名原在青编里，况有青毡在玉堂。
战争,失意#想家,夜读唐诸人诗多赋烽火者因记在山南时登城观塞上传烽追赋一首,我昔游梁州，军中方罢战。登城看烽火，川迥风裂面。青荧并骆谷，隐翳连鄠县。月黑望愈明，雨急灭复见。初疑云罅星，又似山际电。岂无酒满尊，对此不能咽。低头愧虎韔，零落白羽箭。何时复关中，却照甘泉殿。
思乡,流泪#怨恨#想家,立春日感怀,征袖翩翩浥泪痕，别离无计但销魂。应嗟不及墙东柳，岁岁春风在故园。
思乡#山水,哀伤#想家,登石亭寺钧天阁,滕阁灰飞后，登临独此楼。江声非一水，云气杂诸洲。天远晴连雨，风高暑亦秋。故乡烟树外，倚槛思悠悠。
思乡,愁绪#想家,梦至梅里（时闻老母过梅里董庵） 其一,晨起意不怿，梦断吴天空。极目西南角，越山青几重。夏云无意绪，堆作千万峰。游子乱方寸，踯躅将何从。
怀古,流泪#失意,卫河舟中怀古,衰草芜城澹月辉，河流虽是昔人非。北门锁钥输平仲，南渡兵车数岳飞。汴水风高霜落木，吴山秋晚露沾衣。当时故老知何限，空抱遗忠赋式微。
怀人,失意#想家,寄石仲文,故人别后复如何，不寄新诗到薜萝。贾谊书成何日上，张衡愁比向时多。江城木落霜连地，泽国天寒水不波。重约明年秋八月，紫薇花底共鸣珂。
思乡,惊讶#想家,其三,晓寒深透五铢衣，屑玉为尘作聘非。何逊诗馀清兴在，羊权老去旧情稀。红颜临镜易成妒，翠羽惊人相背飞。谁道名心作羁绊，故园常使素心违。
战争,哀伤#想家,太原,漠漠寒沙映戍楼，乱馀烽火未全收。天清句注连云起，木落汾河抱郭流。白草昼明吹角晚，黄榆风冷射雕秋。亦知万里轻行役，岁暮旌旗发旅愁。
怀人,想家#思念,端阳寄怀果园四首 其一,桑树迎风五度芽，每缘陈迹忆天涯。为谁置酒烹椒叶，可更招凉莳藕花。遭乱管宁艰避地，相思张敏梦离家。遥知前度寻君处，瘦竹当门长昔耶。
思乡,孤独#想家,寄子乔容城,燕山独游客，几日住容城。关马雪中役，淀人冰上行。登楼望乡国，书赋谒公卿。何处逢张籍？仍传越女名。
田园,哀伤#想家,翁村度岁,江空岁晚转凄然，踪迹东西亦恁缘。柏酒惜春浇别恨，梅花带雪过新年。笑同儿女挑灯话，愁忆家山听雨眠。诗债窘人归未得，探囊且送酒家钱。
思乡,流泪#想家,仿昭代诸家体三十八首 八 孙典籍蕡 其八 客思,扁舟下峤识春寒，五两随风度几滩。古渡铙吹侵月奏，孤城楼堞带云看。故园荔酒经春熟，过岭梅花度雪残。一曲沧浪牵客泪，羊城珠斗冷仙坛。
思乡#怀人,想家#思念,酬寄袁学逊,与君执别十年余，念我能通尺素书。清禁敢忘依日月，故园新喜有田庐。平生消得几緉屐，半世都来下泽车。最是相思寒漏永，梅花雪落夜窗虚。
怀人,喜悦#思念,发武林寄桐城先生维扬,湖水盈盈照白头，谢公东阁在扬州。谁期洛下三年别，重作江南两地留。风雨连宵如昔梦，云山今日是归舟。相思不逐春光老，明月长江万古流。
思乡,哀伤#愁绪#想家,寄舍弟,残暑坠空屋，旧书穿破帷。才蒙小雨润，遽得好风吹。逸少每作恶，渊明常病羸。他乡忆吾弟，苦语自成诗。
思乡,愁绪#想家,芙初请假出都余与贺耦庚编修谢心兰孝廉为酒饯之席间得诗二首时同座者欧阳坦斋侍御何仙槎司业唐竟海李双圃两检讨廖韵楼秋部易午亭农部共十人 其一,几度思乡与愿违，偏从客里送君归。风吹易水萧萧冷，雁到吴江缓缓飞。奈与黄花添别泪，悬知白发盼征衣。故园此日饶风味，橙子香中蟹正肥。
战争,孤独#失意,留别岐州翟千户,岐侯拔剑舞清宵，秋满樊川万木凋。老去自吹秦觱篥，西征曾比汉嫖姚。玉关许割桓伊郡，宣室难容贾谊朝。莫遣音书太寥落，世情人事正萧条。
怀人,孤独#想家#思念,军中寄潭府纪善杨应庚,奉使君初过武昌，从征我已上渠阳。鸡声风雨同为客，马首云山各异乡。千里还家惊腊尽，百年依世幸身强。相思恐有平安字，好寄南来雁一行。
思乡,愁绪#想家,其十六,残腊东风斗柄移，灞桥三度柳条垂。生刍致远思徐稚，截发留宾有范逵。游子频年谙物态，孤踪四海问心知。天涯门外多春草，长守田庐记岁时。
战争,恐惧#想家,暮秋柬沈参军禹文,参军逸气佩吴钩，烽火惊心又暮秋。乱后登临仍有赋，望中风景独深愁。边隅树色空军垒，东北笳声断戍楼。应惜中原多猛士，几人相见话封侯。
思乡,愁绪#孤独#怨恨#想家,饮马长城窟行,长城筑枯骨，城下决寒流。饮马泉水深，闭目远天愁。流水何时竭，苦战何年休。鞍上珊瑚鞭，手中金络头。风沙惨漫漫，鸿雁鸣啾啾。欲得家乡书，肯念征人不。敢系儿女思，止因父母忧。丁宁闺中妇，善为甘旨谋。生当归故园，死当葬故丘。
思乡,愁绪#想家,其六,小舟冲雨清溪上，雨密溪深宿雾昏。游子到家无旧物，故人留客叹空尊。荒畦蔓草缠蒿草，落日青猿叫白猿。语罢不须还秉烛，耳闻目见总销魂。
怀古,孤独#思念,独夜怀古,怀古心期孰与论，客边程课自朝昏。梅花溪上春光好，一味新功励子孙。
思乡,孤独#想家,舟至高邮风气尚暖,北地风高水欲冰，南方秋晚尚余蒸。渔家香饭闻炊芡，溪女纤歌识采菱。鹭渚橹摇归梦客，柳汀舟渡夕阳僧。故乡多少莼鲈兴，三十年来愧未能。
思乡,愁绪#想家,秋日海康斋居,吟事久已落，兹晨遇高秋。泠泠空中籁，袭我书帷幽。如何寒暑疾，径与大江流。江流不复转，岁月已还周。游子去京华，邈在天尽头。胡雁不踰岭，眷眷非良谋。排云挹飞观，金爵露光浮。在远心所仰，胡为滞沧洲。茅屋足花草，洵美难久留。苟能一吾志，斯道将何忧。
思乡,失意#想家,次信文早春韵 其一,一星终后尚蹉跎，四壁如悬已化梭。方殢圣贤排旅闷，忽惊天地应人和。春风乍扇融冰雪，佛火初收散绮罗。遐想故园桃李下，旧蹊好在有谁过。
思乡,哀伤#愁绪#想家,留寓通州,独坐转岑寂，他乡留未归。疾风声猎猎，寒日影辉辉。火冷炉烟歇，茶香酒力微。天时与人事，相值辄相违。
战争,孤独#怨恨#想家,军中,风咽悲笳送夕晖，辕门寂寂令严威。十年骨肉多离别，万里乡关有梦归。寒雨萧萧冤鬼哭，黄沙漠漠战尘飞。将军肯念苍生苦，早决雌雄在此机。
思乡,哀伤#愁绪#想家,登平湖阁,人烟乱后半穷荒，湖上登楼见一方。路合烧痕溪草黑，窗分斜照县山黄。叶当秋落心先觉，水自天来梦更长。四海茫茫身未老，胜游难得在他乡。
思乡,哀伤#愁绪#想家,中秋县署值雨 其一,此夕中秋月，他乡两度圆。孤云生夜翳，万象失秋妍。雨气饶侵客，风期又隔年。谁能揽明镜，烂熳挂青天。
思乡,失意#想家,其二,古戍斜阳断角哀，望乡何处筑高台。没蕃亲故无消息，失路英雄有酒杯。入海江声流梦去，抱城山色送秋来。天涯自洒看花泪，丛菊于今已两开。
送别,流泪#失意#想家,送韩校书赴江西幕,从军五湖外，终是称诗人。酒后愁将别，涂中过却春。山桥槲叶暗，水馆燕巢新。驿舫迎应远，京书寄自频。野情随到处，公务日关身。久共趋名利，龙钟独滞秦。
思乡,流泪#想家,峡夕,楚塞连三峡，巴云暗五溪。乡心春雁过，客泪夜猿啼。百丈缘流险，双厓压树低。孤城舟巘麓，江白露凄凄。
思乡,哀伤#愁绪#恐惧#惊讶#想家,其二,月明寒映荻花洲，骨肉相逢重与酬。酒美他乡抛骏马，话残清漏向朱楼。孤儿不灭终天恨，老梦翻惊断雁秋。吴楚壮游寻胜迹，伍员英烈尚中州。
思乡,愁绪#想家,其四 江猿,舟行转江峡，处处响哀猿。极浦云方合，连山雨正昏。接条时自挂，饮水复相援。不待三声尽，先伤游子魂。
思乡,愁绪#失意#想家,春意,千里万里游子去，一行两行归雁来。休倚高楼起惆怅，满城桃李为春开。
思乡,愁绪#失意#想家,病中偶成,伏枕意无聊，默默北窗晚。庭柯长新绿，颓照送馀暖。方欣春易回，复叹岁难挽。多病过从稀，转觉意疏懒。三年窃君禄，循省每怀赧。堂堂执法庭，岂合容樗散。岧峣海上峰，苍翠如在眼。老亲倚门望，游子何当返。古道薄三公，归驾岂应远。
思乡,愁绪#想家,都门秋思 其一,天半清霜压怒雕，嵯峨楼观倚丹霄。白河雁去传秋信，紫禁人归赋早朝。梦里蓬蒿蜗舍远，眼中尘土马蹄骄。思乡怀古愁如海，转觉名心似落潮。
思乡,愁绪#想家,其二,竟将四大作禅床，偶听钟鱼出上方。寄语东坡老居士，江山如此莫思乡。
思乡,哀伤#愁绪#想家,春夜雨,小雨集春夜，忆居江汉时。西园桃李树，到晚有馀姿。载酒绕阡陌，折芳恣遨嬉。里闾多乐事，中年遭乱离。飘零向十载，南来复再期。故园当日春，相见一天涯。他乡花自发，山寺日初迟。时节岂云异，身世自堪悲。
山水,恐惧#惊讶#想家,游无锡小嵩山僧寺 其三 次东园杨守伦韵,僧房深静绝浮埃，今日山灵笑独来。天际群峰擎雪重，林间一径倚云开。孤吟愧我非佳句，清倡怜君总俊才。忽听笳声惊日暮，天风吹送马蹄回。
怀古#思乡,愤怒#哀伤,金陵览古 新亭,满目江山异洛阳，昔人何必重悲伤。倘能戮力扶王室，当自新亭复故乡。
山水,哀伤#怨恨#失意,登兴国寺楼（丁卯五月京师赋）,怪槐风动绿鬅鬙，廊外时闻演梵僧。怊怅无人共樽酒，可怜明月最高层。
战争,恐惧#失意#想家,小岁刘观察招饮筹远堂,柳营吹角过良宵，雪袖还从席上飘。南省诗名论水部，北门勋业待嫖姚。惊心岁月频更烛，回首乡园一颂椒。策马挥戈怜此地，佩环曾奉紫宸朝。
思乡,失意#想家,吴比部（瑛）致仕归蕲阳,蘧公四十已知非，长揖公卿卧翠微。结绶才还双阙下，上书便乞故乡归。伏辕赤骥相随老，出网冥鸿自在飞。应向黄梅访逋客，白云飘洒紫荷衣。
思乡,失意#想家,元夕卧病丰溪作,元夕羁栖度，丰溪暮色凝。微霜梅未发，启户月初升。野烧田蚕火，虚堂藻井冰。愁多病儿女，地僻简宾朋。药里妨高枕，舟移碍解凌。人烟寒聚落，星斗覆沟塍。不寐惊频起，前轩坐再凭。老亲知健否，归思浩难胜。林籁喧丝竹，云华蔚綵缯。身名谙寂寞，世态羡飞腾。圭窦悬金镜，天街耿玉绳。遥怜故园夜，罗绮照春灯。
悼亡,愁绪#想家,哭李和之,少小交游到白头，忽闻哀讣泪滂流。孟郊不副韩公望，李白空贻杜甫愁。经学一函传菽粟，诗歌千古戛琳璆。伤心何处尤堪痛，旅榇迢迢向首邱。
思乡,哀伤#愁绪#想家,留安溪三日按事未竟,县郭四依山，清流下如驶。居民烟火少，市列无行次。岚阴常至午，阳景犹氛翳。向夕悲风多，游子不遑寐。我来亦何事，吏乘古所记。奉檄正淹留，何当语归计。
怀古,哀伤#孤独,金谷园,当年歌舞时，不说草离离。今日歌舞尽，满园秋露垂。
思乡,哀伤#愁绪#想家,惜春 其一,莫把裴徊惜春意，强寻杯酒度芳时。留连邻曲多交旧，怅望他乡有所思。
思乡,哀伤#愁绪#想家,慰陆子顺丧偶,岁晏登禹陵，山水清游纵。回舻舣西湖，埙篪谐伯仲。旅窗灯焰青，炊臼感幽梦。绝弦闻遗声，据藜发哀恸。重怜游子情，惧乏尊章奉。凄风动虚幌，斜月照飞栋。芳胶解钿朵，流尘昏翠凤。荀香怅未歇，潘诗应屡讽。孤兽骇哀鸣，离禽感幽哢。蒙庄亦何人，傲倪自惊众。遗情信良难，至理堪折衷。
悼亡,哀伤#流泪#想家,哭吕衡州八郎中,今朝血泪问苍苍，不分先悲旅馆丧。人送剑来归陇上，雁飞书去叫衡阳。还家路远儿童小，埋玉泉深昼夜长。望尽素车秋草外，欲将身赎返魂香。
思乡,愁绪#想家,题胡子徵春晖堂诗卷,三月好风江上归，心旌长共白云飞。轻舟昼泊慈母庙，芳草煖薰游子衣。呼名杜宇为谁泣，入馔鲤鱼空自肥。无复登堂拜家庆，祇惭对尔歌春晖。
思乡#悼亡,失意#想家,哭陈茂卿,多病文园鬓未霜，可人风味故难忘。岂期夜壑舟无定，竟使春天草不芳。卖药几时来海上，遗文须我访襄阳。谁怜后死仍漂泊，云白山青自故乡。
思乡,怨恨#想家,古诗后十九首（并引） 其一,行行万里馀，依依梦故乡。见君累长夜，携手立彷徨。寤言心尚尔，忽在天一方。越鸟东南飞，胡马鸣相望。眄睐人自好，弃捐人自老。徘徊亦何益，努力苦不早。思君度餐饭，岁月漫浩浩。慷慨即别离，故乡勿复道。
闺怨,恐惧#怨恨,闺怨,妆台尘暗锁愁眉，瘦倚东风似柳枝。又恐侍儿催问药，只言蚕早叶归迟。
思乡,孤独#想家,夜闻子规,子规小鸟自呼名，啼罢江楼巳四更。枕上梦回犹是客，谁能不起故园情。
怀人,哀伤#孤独,寄怀陈伯孺,六溪疏柳几条斜，不异柴桑处士家。日午山窗书薤叶，春深江阁画梅花。邻庄与弟同渔猎，古寺寻僧共结跏。独有故人伤远别，年年衰鬓客京华。
思乡,愁绪#想家,行路,騑騑于役路难行，竟日才能计二程。野寺荒鸡啼月影，寒林骢马踏冰声。风尝透骨重裘薄，山不经心熟径生。何事崎呕嗟蜀道，从来游子自多情。
思乡,愁绪#想家,明月店,玉镜当空照，流辉万里清。最关游子意，偏动远人情。夜伴琴书息，朝辞剑佩行。邮亭多少处，明月旧题名。
思乡,孤独#想家,独夜,清灯萧寺远，不寐夜何长。风细频翻叶，云轻才护霜。涧黑水决决，月明山苍苍。作客岁月晚，故园春欲芳。
思乡,哀伤#愁绪#想家,寄怀商谌轩琼州,秋风何萧萧，游子叹远行。川途曷云极，去去凌南溟。俯仰夙昔怀，岁月忽已征。炎方多瘴疠，胡为君久停。相望不相即，各言崇令名。在远苟无亏，转见千秋情。
思乡,愁绪#想家,挽检讨母秦性初老孺人,忆从王母驾云軿，一醉瑶池竟不醒。游子讣来魂欲断，慈乌啼处怨难听。熊丸香冷尘生箧，机杼声仁月万庭。若问平生渊懿德，请看太史墓前铭。
思乡,失意#想家,登江东城楼,花片飞飞柳色深，登楼一倍搅乡心。长堤烟草迷人去，远寺斜阳带磬沉。江水无风时起浪，春云不雨每成阴。踌躇满目时相会，惆怅前林倦翼禽。
思乡,哀伤#失意#想家,黄河对月遣怀,皎皎明月光，盈盈浊水流。明月照浊水，不鉴心中忧。我昔委簪弁，逝言守园丘。何期中愿乖，去去复远游。岁月忽以变，山川成阻修。沈绵骨欲朽，契阔意多愁。回首望故乡，瓜田行可收。丰歉常在念，颇为藿食谋。去冬已饿殍，今春尚征求。贫无甔石储，生计焉能休。去住关百虑，进退徒夷犹。惆怅孤明月，清光悬素秋。
思乡,失意#想家,答殿卿,故园春草后，书札问同袍。海岳游当壮，风尘卧正高。大名诗里出，浮世酒中逃。顾我仍多病，时危小吏劳。
田园,哀伤#孤独,江村杂兴 其一,前村烟火有无间，疏树离离映浅湾。向晚微风吹雨去，片帆遥带夕阳还。
思乡,愁绪#想家,其三,雨馀烟翠湿空林，万树扶疏断夕阴。野旷居人迷豹迹，风高游子乱猿唫。上方寥廓摩钟蠡，下界微茫辨佛心。归听恍疑光霁在，相看天际月沉沉。
怀人,孤独#流泪#恐惧#怨恨,次昙师见寄韵,高吟寄天末，寒茧曳孤篁。烱若双明珠，九渊安可藏。出户见明月，流光入中堂。载弹绿绮琴，匡坐白云床。寥寥太古调，谁论虞与唐。知音谅非远，我心自忧惶。挑灯耿无寐，清泪洒淋浪。赖有一瓢酒，慰兹离别肠。
思乡,哀伤#想家,中秋对月有感,一天星斗浸楼台，今夜蟾宫四面开。上界高寒空色相，故乡风景胜蓬莱。中年丝竹萦哀乐，旧梦邯郸感去来。此夕霓裳人尽咏，不知谁是谪仙才。
田园,失意#想家,田家小饮,晨起出东门，杖藜乏徒御。短衣阡亩间，班荆松下树。村醪市一尊，田家薄治具。饮我老瓦盘，饲我涧中虂。但道婚嫁艰，不知荷锄苦。深语及真里，杯行不相迕。清风吹我襟，归途日已暮。复存淳朴心，嗒然忘去住。
思乡,愁绪#想家,雪夜闻鸡和韵,窗外雪花如月明，隔墙远近闻鸡声。半疑半信五更梦，欲归未归游子情。事知定分闲愁少，心不藏机客虑平。每及曙光盘膝坐，细从嘘吸验生生。
思乡,哀伤#愁绪#想家,西风,西风吹鬓鬓成霜，变异无端那有常。交友后先同昨梦，老人八十尚他乡。书空雁字行疏密，泣砌虫吟韵短长。尽是客中秋意绪，谁能对此不凄凉。
怀人,恐惧#想家#思念,怀邓石如山人,春云布温夜，幽草抱寒心。念此谷风远，相思江汉深。孤踪渺无际，湘月有遗音。归计如何得，天涯老病侵。
思乡,愁绪#想家,其二,故故恋游子，飘飘上敝裘。吾乡方望泽，此雪或能周。着地轻犹举，因风散不收。敢辞泥滑滑，一慰杞人忧。
山水,孤独#想家,游普照寺,振策呼芒履，言访石堂躅。石堂渺何许，沿回山之麓。谡谡两株松，微风洒茅屋。磴转披积藓，镵刻尚可读。山峰巧回抱，白云峰下宿。豁然一径开，芳林两行缛。妙香闻池莲，清响戛丛竹。想见晏坐人，斜月伴幽独。
思乡,愁绪#想家,用萧敬夫韵,庭院芭蕉碎绿阴，高山一曲寄瑶琴。西风游子万山影，明月故乡千里心。江上断鸿随我老，天涯芳草为谁深。雪中若作梅花梦，约莫孤山人姓林。
怀古,愁绪#想家,庸庵尚书于沪上主逸社弟二集适值二月十九日爰命题为万寿山怀古余忝与会归而补作,巨蠹圮天纲，势成土崩疾。思陵号恭俭，坐困流贼出。罪归亡国臣，茹恨殉社稷。至今万寿山，指点过者泣。杳杳歌太阳，峨峨瞰凝碧。尚书再集社，灵感到胸臆。分泪溢吟毫，三月十九日。兴亡一垤影，影中验得失。毋劳费天问，终卜立人极。
山水,流泪#想家,瀑布泉,涓涓初见出蒙时，到此澜奔势莫支。月臼捣琼千杵合，天机裁帛万丝垂。清秋雨歇猿听惯，遥夜风高鹤睡迟。独恨馀波落平地，成川又与浊流期。
思乡#怀人,哀伤#失意#想家#思念,初八夜见月与淳儿同坐忆季子洽,秋月信凄清，秋容在晚晴。客中荒市酒，愁里故园情。浦上枫林薄，淮南桂影生。相思渺天末，对酒忆寒檠。
思乡,愁绪#想家,梦介卿感而有作 其一,湖海三年别，关山万里程。故人频入梦，游子若为情。家近吴王苑，身居义帝城。平生鸡黍约，何日更寻盟。
怀人,孤独#思念,月夜怀刘秀才（一作元孚诗）,独夜相思但自劳，阮生吟罢梦云涛。此时小定未禅寂，古塔月中松磬高。
悼亡,哀伤#流泪#想家,哭崔孝子,两渡南溟万里游，春晖欲报思悠悠。储宫上启恩仍浃，慈母同归志竟酬。至孝不闻来福寿，大招忽复些冥幽。九重阊阖何由诉，执笔空烦涕泗流。
思乡,怨恨#想家,其二,三叠阳关几帐然，交情无奈别离牵。桄榔叶暗山城雨，橘柚香分海市烟。合浦明珠清夜泪，横槎流水故乡情。别君况有逢君处，万里青云共一天。
山水,恐惧#惊讶,登层山钟秀峰和羽可舍人韵,芙蓉朵朵玉枝枝，真个层山山尽奇。立我中峰双屐稳，看君绝顶角巾欹。人家近在神仙洞，诗老高于太守碑。莫怪登临惊众目，凤池客已鬓如丝。
送别,愁绪#孤独,九日陪刘中丞宴昌乐寺送梁廷评,独坐三台妙，重阳百越间。水心观远俗，霜气入秋山。不弃遗簪旧，宁辞落帽还。仍闻西上客，咫尺谒天颜。
思乡,愁绪#想家,于承明作与弟士龙诗,牵世婴时网，驾言远徂征。饮饯岂异族，亲戚弟与兄。婉娈居人思，纡郁游子情。明发遗安寐，晤言涕交缨。分途长林侧，挥袂万始亭。伫眄要遐景，倾耳玩余声。南归憩永安，北迈顿承明。永安有昨轨，承明子弃予。俯仰悲林薄，慷慨含辛楚。怀往欢绝端，悼来忧成绪。感别惨舒翮，思归乐遵渚。
思乡,想家#思念,赴晋渡黄河,王程不可缓，去此故园难。晚日临晴渚，秋风动早寒。山田十亩废，蓬鬓几丝残。顾影真成笑，驰驱为一官。
战争#怀人,孤独#想家#思念,寄高阳宰张即功,方丈仙山客，高阳辩士乡。圣朝新命吏，茂宰近为郎。烽火三关戍，尘埃百战场。幽燕通聘问，蕃汉杂耕桑。政简人安堵，刑清舍掩棠。万家鱼蟹贱，十里芰荷香。置酒时多暇，裁诗夜未央。水摇天影乱，风送角声长。骤见秋云白，相思塞草黄。无忘寄消息，看取雁南翔。
思乡,愁绪#想家,过陈生山庄,高言无与晤，携兴陟幽庄。燕泥纷上壁，蚕叶半垂筐。暖池鱼弄荇，晴坂草吞霜。欲奏思乡曲，关山绕夕阳。
思乡,愁绪#想家,春晚书事,春尽江天景寂寥，思乡还共楚云遥。林花经雨香犹在，堤柳无风絮自飘。水国独惭临县邑，烟郊争合负渔樵。青梅时节迟归计，且逐馀芳殢酒瓢。
战争#思乡#闺怨,愁绪#想家,闺思,征人碛里正思乡，八月看云送雁行。生小不知门外路，如何飞梦到沙场。
思乡,哀伤#愁绪#想家,武关第十三盘,武关道益隘，林壑生虚籁。浮云游子情，悠悠卷飞旆。日月如两丸，却行石壁外。锁钥西南徼，势与函关会。天险不可登，地险自雄大。百年成霸图，大风起丰沛。
思乡,孤独#想家,重上浔阳酒楼,高楼重上更依依，风急云繁木叶稀。匡阜迥连江雾紫，湘山渐入楚天微。独怜岁晚长为客，何处登临可当归。戎马孤舟淹日月，故园梅蕊发寒扉。
田园,流泪#失意,托宿鹅鸭村家,泥沙满面尘扑首，两日路作一日走。地冥天长暝色催，乱山缺处是村口。村翁见我偶停鞭，便著延至茅堂前。四壁虽贫无大厦，犹胜潦倒穷途边。更命家人款远客，网得鲤鱼长一尺。老瓦盆浮雪蚁香，折脚铛煮霜蟹赤。敬客还恐扰客眠，教儿今夜莫打麦。明发饭罢送出村，为言直北过竹墩。沿江再觅便船渡，顷刻可到县西路。
怀人,恐惧#惊讶,次韵奉答王阮亭《寄怀牧仲虔州》,繄余别京畿，严霜彫百草。故人相祖送，驻马桑乾晓。回首岁月迁，旧迹忽如扫。江山信阻修，坐惊白发早。瘴疠积晨昏，鲜见日杲杲。素心寄瑶华，不数延陵缟。为言章贡佳，佩纫秋兰好。岂意当关劳，羽檄嗟纷扰。那穷云壑幽，聊复亲花鸟。时登八境台，侧身中原眺。迢迢霄汉閒，古道如君少。心同讼阁铃，临风恒袅袅。
思乡,愁绪#想家,庚申元夜雨,春雨来何早，几宵不放晴。江流空有涌，树色半分明。灯烛随乡土，尊醪忆弟兄。故园今夜月，独坐一含情。
思乡#田园,想家,江村,昔游九江郡，今寄九江村。禹迹复何处，佗城非故园。乡关生死泪，亲旧岁时论。那得深山入，西风吹暮猿。
思乡,愁绪#想家,怨歌行,闲幔捲丹霞，霜梧夜噪鸦。挑灯不成寐，游子在天涯。
送别,怨恨#想家,送范启东,杨柳春江上，东风一棹轻。行囊归客兴，尊酒故人情。画史名当代，声华重两京。临岐分手处，无奈别离生。
思乡,失意#想家,其二,几年高卧白云闲，梁市吟成又出关。溪上小堂虚蕙帐，陇头明月忆刀环。行将倚杖登西岳，不用移文下北山。惆怅故园诗社冷，好栽松桂待人还。
思乡,孤独#想家,玉山旅宿,玉溪别馆倚斜阳，夹户云峰万里长。天入牛斗连太末，山分江浙下西昌。身随去雁忘为客，梦断啼猿忆故乡。驿路莺花正明媚，传车喜得奉高堂。
战争,恐惧#想家,王将军昭忠诗,将军虎须如刺针，胸中八阵瞿塘深。昔陪元戎事南事，宝剑入手双龙吟。麓川小丑据巢穴，沙木龙高瘴云热。岁金不贡抗王师，象阵横刀乱飞雪。将军前锋不作难，百骑驰突风雷寒。阵前妖星欲坠地，战久力尽先摧残。大军当时若相援，拜将岂得重筑坛。国殇多年归不得，血染蘼芜至今碧。旌忠有诰五色文，绝胜区区一方石。
思乡,哀伤#愁绪#想家,四望楼晚晀,群峰迤逦对凭阑，风物他乡醉里看。出壑淡烟笼野色，过云疏雨送秋寒。地分瓯越关山迥，天尽东南宇宙宽。何必杖藜誇济胜，卧游吾已历千盘。
怀人,哀伤#思念,寄胡彦清彦忠昆季,伯仲才华迈等流，明时未许老林丘。行看一鹗横霄汉，已见双龙射斗牛。剪烛每怀良夜宴，棹船难共此时游。相思目送南飞雁，肠断西风起别愁。
思乡,怨恨#想家,其二,自笑酸寒老孟郊，厌看俗事聚牛毛。故乡甚爱鲈鱼美，冷掾何嫌马骨高。少日宦情原淡泊，凉风客鬓转刁骚。荷衣槐笏徒拘束，不似芒鞋白纻袍。
思乡,哀伤#想家,旅赠王宗善,江湖独客转飘蓬，一雨愁兼半月风。正哭穷途如阮籍，忽逢佳士即王戎。故园春去无多燕，此日南飞几个鸿。甚喜得君相慰藉，深惭花落酒樽空。
思乡,愁绪#想家,自鄂渚至河南将归江外留辞侍郎,一生所遇唯元白，天下无人重布衣。欲别朱门泪先尽，白头游子白身归。
思乡,哀伤#愁绪#想家,偶得佳酪巨螯兼致新菜遂成一章,酦乳行温玉，烹苔间碧丝。螯双落吾手，杯百竟何辞。不作他乡味，翻深故国思。醉来时自哂，张翰亦吴儿。
山水,哀伤#失意,登太和山 其一,缥缈灵光信有无，秋高天柱倚踟蹰。云扶汉畤藏仙箓，天福燕京护帝符。宣室席前怜贾谊，茂陵书就愧相如。悲风落日增萧瑟，极目中原一雁孤。
思乡,愁绪#孤独#想家,客久,客久思乡切，行装整束频。言归三月暮，又负一年春。野草馋征马，山花媚路人。计途分远近，历历望城闉。
悼亡,愁绪#失意,哭周角长 其一,黯黯伤心默默思，挑灯忍作哭君诗。生前犹有难言事，死后从教说向谁。泉路茫茫兰茝隔，纸窗悄悄雪风吹。梦回一倍增惆怅，满院梨花月落时。
思乡,喜悦#孤独#想家,吉安道中,西风吹雁不成行，万里孤舟下夕阳。度峡冷风攲客帽，卷帘凉月落琴床。江湖水满鸥偏乐，花柳春深马正忙。又看青原山色好，故乡归计喜相将。
战争,哀伤#想家,送人之塞上,北风瑟瑟胡马鸣，君今弃我何远行。阴山雪花大如掌，黄云出没单于营。万里龙沙那可见，将军大小七十战。捷书奏入建章宫，寄我云中一只箭。
思乡,哀伤#孤独#想家,其三,十五游方今五十，异乡偏感故乡春。吴樯语燕频留客，楚谷蛮莺苦唤人。柳瘿冷悬芳信雨，花须暖污阿香尘。如今又在长安别，夜夜天边望北辰。
田园,失意#想家,谪官后却归故村将过虎丘怅然有作,万事依然在，无如岁月何。邑人怜白发，庭树长新柯。故老相逢少，同官不见多。唯馀旧山路，惆怅枉帆过。
思乡,哀伤#愁绪#想家,听邻舟吹箫,风急船难进，春寒酒易消。他乡频作客，何处忽吹箫。近水声偏细，凌虚兴自豪。可怜嬴女思，飘泊在江皋。
思乡#咏物,想家,桃花,故园却信天台隔，回首东风路渺茫。
思乡,愁绪#想家,岭南道中,百花成实未成归，未必归心与志违。但有壶觞资逸咏，尽交风景入清机。半川阴雾藏高木，一道晴蜺杂落晖。游子马前芳草合，鹧鸪啼歇又南飞。
思乡,愁绪#想家,新霁,十日一晴九日阴，阶苔壁藓晓寒侵。声声鞭叱泥中犊，字字飞鸣野外禽。两地云山游子梦，千家烟火故园心。今朝拨雾逢新霁，羡尔啼莺绕旧林。
思乡,愁绪#想家,春夜琴兴,杜鹃声里一镫昏，感旧思乡不可论。独取焦桐横膝上，夜寒弹月下花村。
思乡,哀伤#想家,其二,子规声里日方长，无复莺梭织绿杨。树映斜阳缀暮景，山因新雨作浓妆。凄清思妇愁妆阁，憔悴征夫忆故乡。一自王孙归去后，酒楼翻厌泛霞觞。
思乡,愤怒#愁绪#想家,其六,仲秋寒节至，游子无衣裳。憀慄此何气，中人如斧戕。阴阳日交战，龙血纷玄黄。上天徒暴怒，雷霆曾无伤。务光久沉渊，有穷登为王。予其忍玩世，君臣有大纲。宁当猛虎步，不随鸿鹄翔。勉哉疾固心，四澥聊徬徨。
怀人,哀伤#失意#想家#思念,寄徐齐纨,旅馆秋风早，官城树色微。长天南雁尽，尊酒故人稀。落叶鸣幽户，寒蝉噪夕晖。相思何处是，惆怅暮潮归。
思乡,哀伤#愁绪#想家,九日信州登高用杜韵,遥闻塞北雁声哀，纵目屏南鹤影回。万里云山随地阔，一江波浪接天来。秋花旧觅陶潜径，倦客频登子美台。垂老他乡欢此会，且将桑落倒深杯。
思乡#怀人,失意#想家#思念,请告弗允后寄蔡比部道卿,无才岂料乞身难，强学城东且闭关。世事浮云机久息，故园芳草梦空还。春栽药品因多病，日理图书转觉閒。不得自矜年少壮，相思一夕损红颜。
思乡,哀伤#愁绪#想家,新丰盖象丰也汉高斯举其亦孝矣予经是地而闻鸡鸣犬吠之声俨有太平气象第未知太公当日果不思丰否亦不知新丰市上犹有斗酒濯足者乎因成一诗以写兴云,人从生处偏为乐，莫怪他乡恼太公。眼底江山虽是汉，梦中桑梓尚怜丰。亭台风景元无异，鸡犬人家也自同。却笑狂夫双足垢，瓦盆盛酒气如虹。
思乡,哀伤#愁绪#失意#想家,即事 其一,鸟雀暮归树，牛羊暮归村。游子方驻马，阿母正倚门。斗然见儿面，喜极泪沾巾。谓得汝病信，忧集忘饔飧。旅处纵云顺，怀乡犹苦辛。况乃值坎壈，郁郁倍伤身。鸿信既濡滞，鲤书复沈沦。望汝如望岁，从朝望至昏。
怀人,哀伤#想家,忆崛?山,崛?奇赏忆当年，十里青山半管弦。啼鸟惯来红树里，落霞时堕酒杯前。锦衣公子雄三尺，彩笔诗人炫百篇。回首旧游成一梦，西风尘鬓独悽然。
思乡,愁绪#想家,避兵（丁未腊月十五日避阿克之乱）,客情乡思两相关，况复遭逢兵革间。无罪自投豺虎地，有官难御白乌蛮。九江源尽双鱼绝，孤骑晨征一剑闲。回首故园归未得，瘴烟寒雨满空山。
怀古,哀伤#孤独,咏史,世道两相丧，道与世污隆。显晦各有定，何用关穷通。大圣戒失时，从事难为工。仲连执高节，坐却帝秦功。相如双白璧，入楚遂成纵。范雎羁旅客，一朝举国从。苟为万乘器，何用根抵容。
怀人,愁绪#怨恨#思念,重游金陵有怀玉山沈一愚二首 其一,别离何处是幽期，水远山长信息稀。独坐相思秋色里，满天霜月雁南飞。
思乡,愁绪#想家,其五,陌头桑叶稀，桑间戴胜飞。盈盈东家女，染丝上春机。手把黄金剪，裁为游子衣。可怜天上月，中夜照罗帏。
思乡,哀伤#失意#想家,偶书,羁旅淹南戍，栖迟绕塞垣。海氛朝自暗，山气昼常昏。虫穴风来毒，蛮溪水出浑。故乡方远想，斜日更啼猿。
思乡,哀伤#愁绪#孤独#想家,秋夕怀武夷旧业,客路西风晚，怀山独夜愁。露寒仙掌月，天远幔亭秋。落叶他乡梦，啼乌何处楼。归心似江水，千里向东流。
怀人,孤独#思念,怀王公子囧伯,北风十月孤舟雪，河上逢君酌酒别。东风二月花纷纷，把酒看花却忆君。君在江南不可见，相思遥望洞庭云。
思乡,愁绪#想家,其二,北风何其厉，游子不可羁。言指武夷山，岁暮以为期。朅来不入门，去矣亦不辞。平生抱奇气，頫首还自疑。丘壑与市朝，彼此固有时。君若过五曲，中有云谷祠。愿言搴芳杜，为我三拜之。泰山久已颓，嗟予将安师。
思乡,愤怒#想家,题高都宪早閒亭,拂袖君门不复回，故园山水亦奇哉。可人最是亭前菊，不待秋风已自开。
战争,哀伤#惊讶,其十 四川制置使（珏）知重庆府张公,坤维拓提封，形胜古天府。血战五十秋，零落馀八柱。江南传箭急，谁暇此回顾。落日古渝城，杖钺乃甚武。天东甑虽堕，吾自强支拄。渡泸躬讨逆，归来战弥苦。萧条下夔门，机阱伏中路。咄咄快敌仇，谁欤掩抔土。哀哉关西雄，国亡犹不负。同时督军将，腰金插双虎。
怀人,哀伤#失意#思念,和蒋淮南有怀苏雪溪之作,客里谁怜季子裘，半生多是异乡游。清尊对月成孤赏，残笛临风动远愁。淮浦断云随雁没，楚江寒水带冰流。相思何处劳凝望，烟草微茫白鹭洲。
思乡,愁绪#流泪#想家,四时词 其一,海棠睡足东风晓，金垆香烬余烟袅。游子伤春未得归，迢迢绿遍天涯草。锦屏围暖树交花，清露流珠湿绛霞。窗前有梦随蝴蝶，门外无人啼乳鸦。
思乡,愁绪#孤独#想家,其四,千山秋草似云黄，石壁横开谷口光。白昼虫声多叹息，应怜游子客蛮方。
思乡,愁绪#想家,晚登辽海亭,登临酒面洒清风，竟日凭栏兴未穷。残雪楼台山向背，夕阳城郭水西东。客情到处身如寄，别恨他时梦可通。自叹不如华表鹤，故乡常在白云中。
怀人,愁绪#孤独#怨恨#想家#思念,忆姊,九秋时节近重阳，一别三年枉断肠。问我诸姑及伯姊，喜从客邸返家乡。贪谈近事忘朝栉，互诉相思怯夜凉。聚首方新又言别，可怜分袂太仓皇。
思乡,哀伤#愁绪#想家,不寐,反侧终难寐，寒天候不明。经旬淹厉气，永夜厌滩声。万事呻吟外，他乡儿女情。还闻丧良友，展转泪交横。
思乡,哀伤#愁绪#流泪#想家,永康胡元鼎白云楼,少年辞家往京国，蓬根一断无消息。有时长想白云飞，江海茫茫泪沾臆。归来归母悲且喜，悔作他乡远游子。却起高楼对白云，綵服翩翩足甘旨。昔时望云煎百虑，今日看云美无度。却忆天涯望云日，平生心事从此毕。
怀人,恐惧#想家,寄刘有隆,穷居久与故人违，始觉平生事尽非。两地风波惊乍息，十年鸿雁惜分飞。花秾野寺山行远，草绿闲门巷出稀。令子能来慰愁寂，可堪临水送将归。
思乡,哀伤#愁绪#想家,其二,几日秋将尽，山中叶乱飞。凄凉时物改，漂泊旅心违。王事应难缓，他乡孰可依。故人犹在远，云树转霏微。
山水,哀伤#想家,寿叶台山太师二首 其一 赋得龙潭瀑布,造化开神秀，七闽领诸秘。郁郁龙潭山，乃在青天际。丹梯万馀仞，满目生淩厉。传闻帝西顾，眷念在沴戾。乃遣苍龙精，守此玉潭?。龙也栖昆崙，始复发枯滞。霏霏霢霂膏，濯濯清泠惠。万灵一洒遍，帝心自兹慰。龙乃复韬彩，归卧故山澨。顿令观光人，矫首歌名世。
战争,孤独#失意,其五,玄云拖榆塞，白露涂枫林。靡靡秋未夕，边马已南侵。子方从军去，川陆迥且深。虎兕嗥旷野，猩猱啸高岑。独见金城外，迎人柳阴阴。主人敬爱客，秉义如断金。好将少年行，转作节妇吟。
怀古,恐惧#想家,荆州怀古,白帝城边醉放舟，夕阳荆楚此登楼。惊心割据三分地，放眼关河万里游。山色茫茫江夏远，风烟漠漠渚宫秋。何须更续英雄记，今古无人似仲谋。
思乡,孤独#想家,雒下逢汪子明,我行西入秦，驱车雒阳陌。相逢故乡亲，况是东归客。
思乡,怨恨#想家,题张元鼎风雨斋,张侯好兄弟，韡韡棠棣芳。筑室听风雨，书史堆满床。床前竹千挺，竹外花两行。举头见青山，秀色临我傍。客来具鸡黍，亦复陈壶觞。坐与尘土隔，淡然风味长。我久倦行役，万里归故乡。相过饭三日，笑语成清狂。百年几别离，两鬓各已苍。此会苦难复，此欢不可忘。
悼亡,流泪#想家,哭屠纬真先生,岐路交情阔，浮生此痛深。西园旧山沼，今日罢登临。妆阁连秋叶，歌台莽夕阴。但闻钟磬发，悽绝为沾襟。
思乡#闺怨,想家,七夕立秋与闺人小酌听雨,玉汉云深转素商，曲房瑶瑟倚明妆。只言风雨三秋剧，却爱星辰一夜凉。乌鹊影回桐叶晚，鸳鸯梦湿藕花香。漫须更鼓乘槎兴，金钿银盆忆故乡。
山水,哀伤#孤独#想家,登金山四首 其一,万里无空阔，孤峰耸泬寥。阁收三楚雨，门接九江潮。鹳鹤青天劲，鱼龙白日骄。乘桴吾岂敢，行止任蓬飘。
思乡,愁绪#孤独#想家,次韵谢三利涉寺见寄,众水会苍山，僧房积翠间。夕阴留到客，清暑独开关。月出乱峰白，天明游子还。他时望君意，馀恨不同攀。
悼亡,孤独#流泪#想家,哭李实堂,性情豪迈绝凡伦，怅望天涯有泪痕。生是四方无定客，死为万里未归魂。探囊牢落留诗句，荷锸佯狂对酒樽。移徒庭阶思旧况，不知明月已当门。
思乡#怀人,哀伤#愁绪#想家,客中寄文彬,细雨清明近，幽斋白日长。怀君当此际，为客在他乡。有恨花随水，无情鬓易霜。遥知故园竹，新笋过邻墙。
思乡#田园,愁绪#想家,石堰村,木落山不蔽，水缩洲自献。寒日晚更明，村巷曲折见。小妇鸣机杼，童子陈笔砚。农家虽苦贫，终胜异乡县。君看宦游子，岂无坟墓恋。生死在故乡，切勿慕乘传。
思乡,愁绪#孤独#想家,其二,木叶萧萧下树柯，御河流碧送晴波。西山鸟雀飞鸣遍，内苑菱荷积渐多。日映凤凰新出穴，云迷乌鹊旧填河。寂寥灯下悲秋客，怀古思乡奈病何。
怀人,失意#想家,顾益卿见过同邵长孺小饮因怀陆无从,雪后西来一骑过，故人尊酒慰蹉跎。但传筦记萧咨议，谁念楼船马伏波。燕市风尘愁欲去，竹西歌吹问如何。士衡入洛无消息，长听柴门白玉珂。
怀人,哀伤#孤独#恐惧,送孙著作赴考城，兼寄钱醇老、李邦直二君，于孙处有书见及,使君闲如云，欲出谁肯伴。清风独无事，一啸亦可唤。来从白蘋洲，吹我明月观。门前远行客，青衫流白汗。问子何匆匆，王事不可缓。故人钱与李，清庙两圭瓒。蔚为万乘器，尚记沟中断。子亦东南珍，价重不可算。别情何以慰，酒尽对空案。惟持一榻凉，劝子巾少岸。北风那复有，尘土飞灰炭。欲寄二大夫，发发不可绊。
怀古,哀伤#想家,聊城怀古,战国信多奇，妾妇良足耻。悠悠千载馀，吾重鲁连子。信义屈强兵，坚城书一纸。功成不自居，长揖归故里。诸侯欲帝秦，宁蹈东海死。砥柱回狂澜，流芳炤青史。虽非孔氏徒，不愧天下士。聊城已非昔，高山勤仰止。
悼亡,哀伤#想家,哭吴林镇抚,幕府十年别，烟尘暗楚关。全家归浙右，匹马老兵间。剑术终难试，铭旌复不还。故人谁在侧，魂断万重山。
怀人,想家#思念,怀朱十,罗浮禽五色，绛羽是君王。偶厌三珠树，翩翩下大荒。经年不饮啄，万里空烟霜。有友芝田畔，相思殊未央。
怀古,哀伤#失意#想家,滕王阁怀古,云帆数点收烟渚，阁俯洪波似飞舞。帝子繁华变古今，骚人词赋埋风雨。汀花山月两悠悠，送尽年光春复秋。壮游我欲乘风便，极目长江万里流。
思乡,愁绪#想家,不寐,鼓角连天月满城，芭蕉叶上露华生。思乡不寐占潮信，说是中旬夜半平。
思乡,哀伤#愁绪#失意#想家,江陵为仙居儿赋（并引）,性疏非傲物，懒慢竟何求。身老兼多病，他乡况值秋。衣冠随楚俗，饮啄且荆州。好似张平子，曾无儿女忧。
思乡,哀伤#愁绪#失意#想家,秋日酬周毓庭楚藩幕中寄怀之作二首 其一,粤山楚水两悠悠，芳讯浮沉似石头。作赋贾生曾吊屈，思乡王粲暂依刘。丛兰芳杜谁同采？七泽三湘怅独游。莫怪音书长不达，衡阳肠断正惊秋。
田园,哀伤#想家,村舍二首① 其一,村舍有牛宫，架以曲尺木。牸牯盈四三，恋此共泥伏。牧童驱使行，跨之上原陆。日夕齐下来，各自舐其犊。吾生命不辰，早岁去邦族。父母谓他人，安敢望拊畜。吁嗟犊不如，寝讹从所欲。
思乡,哀伤#想家#思念,苕溪春日,苕溪春深春欲归，柳丝拂地梨花飞。客子辞家已三月，春风初换越罗衣。罗衣竞试春江曲，花外莺声断还续。春心羁思两相催，愁见天涯春草绿。春草年年伴客程，扁舟明日又孤征。故园回首春云隔，江上春风空复情。
思乡,愁绪#想家,题杨子王辂故居清轩（戊辰上巳日赋）,卜筑负南郭，褰开临要津。舟舆占集地，奈尔独清人。坐上一樽酒，江南千里春。何须茂弘扇，何患元规尘。游子感陈躅，恍如平生亲。九原不可作，归老复谁邻。
思乡,愁绪#想家,远回吴中,船首看山兴不孤，西风吹我过姑苏。寒烟古木夫差墓，落日平芜范蠡湖。野店唤沽双酘酒，渔舟争卖四腮鲈。故乡咫尺明朝到，十载离愁一旦无。
思乡,哀伤#愁绪#想家,自江西归九华,他乡终日忆吾乡，及到吾乡值乱荒。云外好山看不见，马头歧路去何忙。无衣织女桑犹小，阙食农夫麦未黄。许大乾坤吟未了，挥鞭回首出陵阳。
田园,哀伤#想家,将往金陵冒辟疆携歌儿见过同方坦庵先生杜于皇方邵村崔不雕小集,天涯倦客此宵同，银烛湘帘五夜风。残月空堂弦拉杂，早潮江岸唱玲珑。莺花上日连秋社，丝竹中年感谢公。明发白沙洲上棹，橘林枫叶雨濛濛。
思乡,愁绪#想家,燕中集西宁侯邸第观菊,一曲凉州振木飞，五陵游子夜忘归。陶然醉杀黄花下，月满垆头露满衣。
思乡,愁绪#想家,其三,猛士歌难得，长思宇宙间。淮流应咫尺，不道恨潺潺。击筑悲游子，千秋忆沛间。后来鸿鹄调，同此泪潺潺。
思乡#怀人,想家#思念,寄梁训导,未到都昌县，相思先计程。连绵官舍饮，浩荡故乡情。柳色雨来长，梅香霁后清。极知期待远，别语细叮咛。
思乡,喜悦#想家,其二 三首,东归羡尔去承颜，送别长亭忍独还。到日故园多乐事，应怜王粲滞江关。
思乡,怨恨#想家#思念,记征人语,边月无端照别离，故园何处寄相思。西风不解征人语，一夕萧萧满大旗。
思乡,哀伤#愁绪#想家,渡江,别来能几日，不觉渐成寒。风景他乡异，梅花两地看。渡江人欲倦，临水路偏难。尚笑絺衣在，听砧夜向残。
思乡,愁绪#想家,其三,赞房容久愒，游子奚所叹。树老昼常寂，云埋宵易寒。龛灯对青荧，手箑失白团。抚运忽有感，秋防趣三单。
思乡,愁绪#想家,久不得家书,鴥彼晨风飞，日暮归郁林。游子尚何得，但寄千里心。庭闱斑白亲，忆念我亦深。云何彼无耗，徒役梦寐寻。有如在空谷，岁久想足音。竹篇一行书，贵可抵万金。踟蹰步前庭，复坐口欲瘖。泪堕不自知，便觉盈衣襟。人生本无待，岂受外物侵。归当卧牛衣，竹箨横荆簪。
思乡,愁绪#失意#想家,其二,地老天荒更九州，断魂零梦此淹留。平生湖海元龙气，化作人间万马愁。未必成名游子易，空教多病老亲忧。故园东望七千里，江上潮平月满楼。
思乡,愁绪#想家,其三,冬暖惟忧麦，春寒却勒花。地偏宜鸟雀，江远少鱼虾。惊犬时时吠，归鸿字字斜。故园芳草色，游子亦思家。
怀人,想家#思念,舟夜寄别左杏庄（时别家一日也）,水声到枕今何时，醉中别君心自知。扁舟梦断五更冷，风雪无边助凄警。倾耳微闻折竹声，推篷已失飞鸿影。别时梅花飞满觞，坐君花下之草堂。相看都怪语言少，一夕离居已断阳。归梦今宵路犹忆，明日相思在江北。牛渚风涛百丈深，历阳烟树千重黑。差喜百年交道真，不须零落苦嫌身。更将愁水愁风意，寄尔高歌击筑人。
思乡,哀伤#愁绪#想家,忆故居,渺渺钟声出远方，依依林影万鸦藏。一生负气成今日，四海无人对夕阳。破碎山河迎胜利，残馀岁月送凄凉。松门松菊何年梦，且认他乡作故乡。
悼亡,愁绪#失意,哭文叔弟四首 其一,总角相随正及肩，扁舟布被每同眠。衣冠初习先生礼，名姓犹存弟子员。抄竟残书蝇字满，藏来遗研鹆纹鲜。空斋独坐憎惆怅，往事销魂十七年。
思乡,哀伤#愁绪#想家,端午 其一,亦自酬佳节，何当病故侵。綵丝从女竞，蒲酒赖妻斟。时序他乡物，风尘倦客心。放舟吾旧侣，应向越江浔。
思乡,哀伤#愁绪#想家,寿潘省之,泛水浅红荷十里，蔽云浓绿木千章。旁无俗子山居巷，中有臞仙一瓣香。今夕还知是何夕，吾乡终胜似他乡。双凫便合青冥上，笑看儿孙乐未央。
思乡,哀伤#愁绪#想家,其十,我昔游燕赵，览古登城隅。回风振槁叶，雨雪泥中涂。惨戚游子颜，岁晏坐驰驱。谋生一何拙，衣襦岂无馀。便当舍此去，息影穷山居。
怀古,哀伤#孤独,青阳宫怀古,谁搆琳宫太室前，昔年遗址尚依然。松阴凿径通岩穴，花底流觞引石泉。云气常留虚白室，丹光高射蔚蓝天。浮丘道士今来否，瑶草离离满玉田。
思乡,哀伤#愁绪#想家,得方尔止先生书,三载移家桃叶春，钓船烟雨芰荷身。他乡白发惊新长，故国青山似旧贫。座上曾逢周铁虎，车前犹泣汉铜人。南朝多少尊官冢，冷落高低卧石麟。
思乡,愁绪#想家,病中有怀周二韬叔,向夕开窗坐，檀栾竹色多。清虚酬破研，闲寂养沉疴。山远岚将暝，春残莺懒过。长安有游子，何处醉颜酡。
思乡,哀伤#愁绪#想家,野望,子真谷口云初霁，白起城边雨乍收。万里涛声来汉水，一天霜叶下梁州。他乡风俗重阳晚，故国音书旅雁秋。人事寂寥裘敝尽，寒砧莫遣近高楼。
思乡#山水,哀伤#想家,望巫山,溪叠云深转谷迟，暝投孤店草虫悲。愁连远水波涛夜，梦断空山雨雹时。边海故园荒后买，入关玄发夜来衰。东归未必胜羁旅，况是东归未有期。
怀人,失意#想家,寄龙子文,闻汝近移家，开堂览物华。岭梅南向暖，江雁北征斜。学士楼前竹，将军庙口花。旧游如梦里，惆怅在天涯。
思乡,愁绪#想家,题棕亭秋江拥棹图,木落秋气深，江声日东泻。扁舟独往情，岂为耽休暇。旅雁唳霜皋，孤月耿遥夜。时发游子吟，暂泊枫林下。
悼亡,哀伤#想家,哭景棠墓,徂谢归丘陇，荒寒接道周。故人犹在此，春草不胜愁。半世无间日，中年已白头。九重泉路邈，万事竟悠悠。
思乡,哀伤#愁绪#想家,上巳,昔自长淮树去帆，今从燕蓟眺东南。泥沙一命九分九，风雨六年三月三。地下故人那可作，天涯游子竟何堪。便从饿死伤迟暮，面对西山已发惭。
怀人,哀伤#思念,正月二十四日得愚谷先生武昌书感赋即寄 其一,荒江风雪中，千里一书至。拜展双鱼缄，读罢心欲醉。知我亟相思，告我度岁事。贫居无奢望，作计亦良易。问我堂上人，载言加飧食。勖我千载心，明德以相遗。置之怀袖中，宝此金玉字。
思乡,愁绪#想家,龙潭晓发,晓发白龙潭，移舟绿杨岸。篙师暗中语，行客水边饭。鸡鸣潮始来，月落天未旦。冥冥烟雾生，稍稍城鸦散。乘风万里外，击楫中流半。慷慨游子心，临江起长叹。
悼亡,恐惧#惊讶#想家,哭内（得寿六十三，与先慈同）,四十馀年举案情，风尘未遂鹿门耕。归心每逐飞云绕，炊臼遽从旅梦惊。永诀不闻知尔若，唤卿无语重予怦。寿元刚及慈亲寿，萱草兔丝总泪盈。
思乡,哀伤#愁绪#流泪#想家,其二,雁塞风沙远，龙荒岁序迁。生涯仍北地，涕泪忆南天。雪鬓他乡改，萍踪客路悬。武林烟水窟，回首一凄然。
怀人,孤独#思念,夏夜寄怀谢山人时客汾阳,良夜孤清赏，怀君倍黯然。客星一以别，明月几回圆。紫塞云边树，青山雨后天。相思何处写，随意有冰弦。
怀人,流泪#失意#思念,雨后舟中晚眺怀王十一,斜阳下兰陵，景物澹尘虑。草树竞含滋，夜来河上雨。涓涓泉乱鸣，霭霭霞初吐。之子渺何在，相思楚天暮。疏林表远村，微火明前渡。惆怅暮潮生，广陵隔烟雾。
思乡,愁绪#想家,下第后怀旧居,几到青门未立名，芳时多负故乡情。雨馀秦苑绿芜合，春尽灞原白发生。每见山泉长属意，终期身事在归耕。蘋花覆水曲溪暮，独坐钓舟歌月明。
战争#思乡,想家,其六,戍楼西北请泉山，十载干戈暑又寒。红锦飘来枫树醉，黄金废尽菊花残。故园橙橘小春闹，圣席圆汤冬至闲。剑戟百磨岩石裂，骅骝群饮泽泉乾。雪花散杂梅花媚，白水前为墨水餐。河腹冰坚防虏骑，边陲雨涷弊征鞍。水窗向北因风寒，密垒开东得月看。迭起寒鸡犹未唱，铜壶先滴五更阑。
怀人,孤独#思念,寄韦秀才,荆台兰渚客，寥落共含情。空馆相思夜，孤灯照雨声。
思乡,哀伤#想家,其二,骎骎老境困埃尘，开卷霜林解笑人。画地馋涎君莫怪，十年魂断故园春。
思乡,孤独#想家,野外,野外疏行迹，深林客到迟。江湖殊后会，风雨惜前期。秋草飞黄蝶，浮萍漾绿池。南楼夜吹笛，寥落故园思。
思乡,哀伤#流泪#想家,挽张几道,吴郡声名顾与张，龙门当日共升堂。青衫始见登华省，丹旐俄闻入故乡。含泪孤儿生面垢，断肠慈母满头霜。嗟君十载人间事，不及南柯一梦长。
思乡,哀伤#想家,木兰花,平生好作悲秋句。辛苦填词嗟已误。谁怜飘泊向江关，魂断故园无觅处。霜华镜里应无数。醉后雄心还自诉。天涯惟觉夕阳多，此意茫茫成独喻。
怀人,孤独#想家,秋日寄怀元美兼呈吴徐二使君,十载江湖白露寒，因君万里忆长安。故人相向中原老，秋色何如画省看。邵武功名非不佞，汝阳经术雅能官。即今垂作漂零客，可道音书日转难。
思乡,哀伤#想家,正月六日将归锦岩泊舟潘子登寓楼下新月甚佳因留宿三日两登斯楼亦一快也,偶尔停舟快不胜，江楼今夕又同登。故园归去逢人日，新月何期对好朋。竹榻朗吟茶宴罢，低窗高掩浪纹升。频年衰疾希行往，如此良宵得未曾。
思乡,哀伤#愁绪#想家,其三 劳劳亭,八月金陵天气凉，劳劳亭畔雨花香。谁家别泪沾红粉，几处秋风起白杨。沽酒城边频系马，闻歌道上总思乡。古今无恙东流水，多少行人为断肠。
思乡,失意#想家,祭蕲水义园感赋 其一,迢迢白塔寺，秋气横苍烟。中有故乡人，潜灵几何年。生饮蕲阳水，死葬燕山阡。去家日以远，邱垄日以迁。上为酸枣林，下为枯麦田。万鬼同一庐，幽魂逼饥寒。今也汝谁后，昔也汝谁先。贞石既漫灭，遗迹何茫然。当时营圹人，今亦姓字湮。忝为同里亲，见此心内酸。聊将一豚酒，敬念桑梓缘。
闺怨,哀伤#怨恨,长信怨,异时陪玉辇，同载召娥眉。宠极有衰歇，恩深多怨思。秋风吹网户，春草被丹墀。不及主家伎，空歌团扇辞。
怀人,愁绪#思念,寄李洞秀才,到处听时论，知君屈最深。秋风几西笑，抱玉但伤心。野水翻红藕，沧江老白禽。相思未相识，闻在蜀中吟。
思乡,哀伤#愁绪#想家#思念,其二 （一作出门行 二）出门行二首,海风萧萧天雨霜，穷愁独坐夜何长？驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。
思乡,惊讶#想家,暮春病起得退庵兄信阳来札,閒抽幽思托瑶琴，辨指寻声是越吟。老觉故乡真可恋，病惊白发陡相侵。落花欲尽怜春事，残帙重开惜晚阴。不是瑶华频见摘，清愁日夕杳难禁。
思乡,恐惧#想家,西风,西风一夜飕飕动，冷触病身增疾痛。卧听促织不成眠，起望明星还内讼。十年客路过秋色，五亩故园停岁种。学如观海祗自奇，文似屠龙竟谁用。情知至足在饱煖，何事低心随荐贡。桀溺从初岂有官，接舆却是能歌凤。今虽未借邯郸枕，昔曾屡叹南柯梦。哿矣归哉有近期，会将物我分轻重。
思乡,流泪#想家,忆故居 其一,黯黯愁云四望遥，故园回首总魂消。张良去国家初破，杜甫游秦盗正骄。万卷图书归浩劫，一年文武毕今朝。可怜呕尽心头血，千首诗都付火烧。
怀人,流泪#失意#思念,寄胡文父,潦倒公车记昔游，青丝白马并皇州。霜华夜拂高离筑，雪片朝寒杜甫裘。一代风期谁独往，百年肝胆自名流。相思倘逐飞鸿翼，綵笔同携八咏楼。
思乡,恐惧#惊讶#想家,归兴二首用少宰张文邦先生韵 其一,招隐漫怀南国士，移文应笑北山群。乡心千里惊黄叶，客梦三秋动白云。不奈鹡鸰天际急，可禁蟋蟀雨中闻。江鱼向晚堪垂钓，玉鲙何时入馔分。
悼亡,流泪#恐惧#失意#想家,哭丁玉夫,携家向乡国，一水竟茫然。易箦已无地，横舟空有年。何人收白璧，他日负青毡。洒泪沧江上，凄凉对楚天。
思乡,哀伤#愁绪#孤独#想家,晤周琴轩主张定一西席,萍水他乡客，新知共白头。一春高士卧，几日小山留。讲树云移榻，书声月到楼。何时能过我，杯酒话绸缪。
思乡,愁绪#想家,中秋独坐次田叔韵 其一,万里中秋月，披衣强自看。即教人意满，难放客愁宽。朔气侵榆柳，清辉动羽翰。遥思故园夕，亦此怅阑干。
思乡,愁绪#想家,感怀癸卯 其一,报国空怀策，思乡懒上楼。家山千里远，湖海二年秋。世态须青眼，羁栖自白头。倚门思子泪，应寄浙江流。
田园,喜悦#孤独#想家,重阳房村驿有感次韵,九日龙山路正通，登临高兴古今同。谁知古驿山河外，独傍荒村风雨中。空忆黄花需白酒，愁看渔火对江枫。自怜底事常为客，天北天南西复东。
怀人,失意#思念,寄殷孝光表兄,风雨萧萧过北门，夜堂灯火共清樽。十年旧札寒暄少，两世通家骨肉存。江北地高鸿雁远，山中树老桂花繁。别来无限青霄路，何处相思是梦魂。
思乡,愁绪#想家,客有谈及家林者偶成,八月秋高露气凉，悲时感物倍思乡。白头倦值文渊阁，清梦频归学士庄。椰壳脂凝将减水，榔胎子出正分房。尚方珍馔经尝遍，却忆家林野味长。
思乡,哀伤#愁绪#想家,度分水关,鸟道盘云际，停车怨陇头。封疆分异域，关路割双流。地尽辞闽峤，山穷见楚州。多情故乡水，呜咽为含愁。
思乡,愁绪#想家,至太原,爱饮蒲萄酒自携，晋阳游子气如霓。横天雪岭飞鸿度，捲地风沙战马嘶。边色苍苍烽橹外，乡愁渺渺海云西。谁言大道平如砥，仗剑应须断蒺藜。
思乡,哀伤#想家,其二,迢递天河路，飘摇博望槎。仙郎犹有妇，荡子可无家。度日忧王事，逢秋感岁华。乡心成百折，城鼓已三挝。
思乡,愁绪#想家,祗役邻郡道中晓发,故园回眼隔云罗，野马征尘拂袂过。息影有时悲恶木，回车无暇避朝歌。风号万响天衢籁，山矗千头佛国螺。游子行行归计晚，庾心一寸奈愁何。
思乡,哀伤#愁绪#想家,漫兴二首 其一,白水苍山万里身，咏花吟鸟百年人。城门此路怜芳草，盏酒他乡不是春。
战争,哀伤#想家,其四 大行挽词八首,三十馀年苦战尘，二京无复洛城春。惟闻墨吏归装满，转见司农帝室贫。两税流亡悲赦诏，九边甲马困征人。吾皇原自多哀恸，不为轮台一怆神。
怀人,哀伤#恐惧,围城中怀友二首 其一 李讷,风骨多儒相，为师不惮贫。买书高着价，避酒屡辞巡。经学传门弟，缌衣葬里人。怀君桑梓旧，宁比异乡亲。
思乡,失意#想家,九日登盛林山,孤阜试登攀，阴晴指顾间。归云仍带雨，斜日忽衔山。风物重阳好，浮生几日间。明年望乡处，落叶满燕关。
送别,哀伤#愁绪#想家,送卢戡,红树蝉声满夕阳，白头相送倍相伤。老嗟去日光阴促，病觉今年昼夜长。顾我亲情皆远道，念君兄弟欲他乡。红旗满眼襄州路，此别泪流千万行。
思乡,愁绪#想家,二月十五日寻春过偶圃忆朱大,暖风到处动吟魂，芳草闲寻近郭村。黄耳隔离能认客，苍头斸笋自开门。春留元亮花三径，饮乏刘伶酒一尊。迢递京华游子在，旗亭新唱与谁论。
思乡,怨恨#想家,潘幼南比部任扬州教授六年矣，一毡坐冷，鸡肋难归，今春寄诗述其近况，因答三律代简 其三,彩霞飞尽剩孤云，鲁殿灵光只有君。苜蓿斋厨怀旧友，莼鲈风味怨离群。一春阴雨连天暗，三月寒衣待日曛。菜麦已伤薪米贵，故乡风景报于君。
思乡,哀伤#愁绪#孤独#想家#思念,七夕雨,七夕他乡雨，孤舟下相城。戍楼连树黑，渔火隔河明。且展轻衾卧，难沽浊酒倾。故园儿女在，相忆定含情。
闺怨,怨恨#想家,闺怨二首 其一,销尽轻寒不自禁，新愁唯向静中深。寻常曾入三更梦，咫尺空论万里心。人去凤帏云漠漠，雁回珠箔日沈沈。春风洞口花长在，只许刘郎一度寻。
思乡,失意#想家,其二,雪气著我屋，鸡肤畏薄衾。春寒竹窗睡，晓梦故乡心。多病妨豪饮，无私称苦吟。小炉炽新炭，卯酒再三斟。
思乡,愁绪#想家,题广信寺,亭北敞灵溪，林梢与槛齐。野云来影远，沙鸟去行低。晚渡明村火，晴山响郡鼙。思乡值摇落，赖不有猿啼。
思乡,哀伤#愁绪#流泪#想家,婺源祁门二令母年八十求为保官注家便阙慨然慕之作诗二首自悼 其一,庭闱无复荐芳膻，乌鸟哀情每泫然。游子但吟春草句，门人欲废蓼莪篇。风枝数效皋鱼泣，水菽难攀子路贤。空羡邻封二佳令，儿啼八十寿亲前。
思乡,愁绪#想家,援笔,落日池上饮，荷花醉于人。清风吹人衣，玉笙彻秋旻。酒酣起绝叫，游子不念贫。平生阮嗣宗，定胜石季伦。
思乡,愤怒#愁绪#想家#思念,下滩,闽滩三百六，一滩一变态。或曲如蛇盘，或激如鼎沸。奋张如马鬣，起伏似龙背。两岸山回旋，中流石破碎。想当疏凿初，会逢禹力惫。篙师工避就，仓卒施狡狯。不闻人语喧，指挥惟用臂。一泻落云端，飞鸟难争快。开眸辨天地，已出风涛外。惊魂尚摇摇，前滩复相对。有时稍不戒，逝触怒石败。嗟哉游子颜，那得不憔悴。
山水,哀伤#孤独,游宝陀寺,十年望沧海，临流不能度。苍茫岁华晚，邂逅舟楫具。拂衣乘天风，挂席随烟雾。且从蛟门发，暝投翁洲住。前瞻积水深，岛屿青无数。梅岑特孤绝，遥见日出处。寄身人境外，矫首禅关路。粲粲金砂石，离离白花树。高期惬幽抱，历览增遐慕。俯伏苔磴间，庶与真灵遇。二边非可取，三观何时悟。?然坐忘言，目送寒潮去。
思乡,怨恨#想家,赠崇一内弟,吾内有贤弟，芝兰气谊并。别离书满纸，相见泪盈缨。舟楫空怀济，鱼盐岂避名。艰难遂生理，莫忘故园情。
战争,愤怒#哀伤#想家,出塞曲,壮士怀慷慨，高义贯长虹。甘心报国雠，挟矢忘厥躬。远望边尘起，万里扬悲风。拔剑出门去，驱驰远从戎。昔为千人英，今为万夫雄。单于来接战，杀气冲苍穹。黄尘不可见，白日忽以蒙。一战雁塞清，再战龙庭空。归来报天子，献捷甘泉宫。
思乡,哀伤#愁绪#孤独#想家,和林子苍湖亭晚酌,登临多野趣，未暇问朝簪。南国秋声起，西湖暮景涵。江云连远树，山雨落寒岚。同是他乡客，相携看斗南。
思乡,想家#思念,其二,忆昨磨砻共讲堂，至今兰蕙有馀香。别多易觉新愁积，纸短难书旧话长。五鼓听鸡趍阙拜，终朝流汗在公忙。相思千里君知否，十度封缄寄故乡。
思乡,哀伤#愁绪#想家,余以幽忧久废吟咏至八月十二日夜忽梦于停云馆饯人北还得二句云中原垂鸟道久客自鹑衣寻改赋古体八句觉后悉记之不知其何说也,留君日何短，别君日何长。中原鸟道路，游子鹑衣裳。悲风夜骚屑，白云寒苍茫。尽此一杯酒，踟蹰空断肠。
悼亡,流泪#想家,哭亡兄,十年游宦滞京畿，几度缄题问我归。骨肉本期常会合，音容谁料永分违。风飘花萼鹃声切，雨暗关河雁影稀。闻说今朝临葬日，泪痕空满客边衣。
田园,哀伤#怨恨,西村隐居为绕城罗时用题,西村竹树净朝晖，万事閒来总息机。一夜小溪春雨过，半篙新水白鸥飞。草堂作就资谁寄，彭泽归来愿未违。最忆衡门凝望处，平畴十里豆花肥。
思乡,愤怒#愁绪#恐惧#想家,勖曹生,桑扈交飞百舌忙，祖亭闻乐倍思乡。尊前有恨惭卑宦，席上无憀爱艳妆。莫为狂花迷眼界，须求真理定心王。游蜂采掇何时已，祗恐多言议短长。
怀人,恐惧#思念,夏夜南湖庄上寄赵迪,积雨带远树，楚天来暮云。疏钟隔野寺，杳霭空中闻。相思戚我怀，草根虫又喧。何由了终夕，默坐空消魂。
战争,哀伤#想家,琵琶引,人生聚散难为别，何况匆匆作胡越。梅梢带雪下昭阳，明朝便隔关山月。长城不战四夷平，臣妾一死鸿毛轻。回凭汉使报天子，为妾奏此琵琶声。长安城中百万户，家家竞学琵琶谱。酸声苦调少人知，食雪天山忆苏武。西风吹霜雁飞飞，汉宫月照秋砧衣。嫖姚已死甲兵老，公主公主何时归。
思乡,愁绪#想家,夜宿龙江驿,风尘随分三年住，灯火江村一夜留。入市女郎能买酒，怀家游子怯登楼。烟中舟楫来京口，云里钟铃出石头。水净更阑不成寐，隔船乡思起吴讴。
思乡,孤独#想家,柬公实,如何梅发后，更忆故园春。海上多归梦，天涯一病人。世情元惨淡，宦迹好逡巡。莫作鸿冥客，青云未可亲。
怀人,孤独#恐惧,欲过大乘先寄祖灯禅师大乘甚贫新开堂,大乘此去有几里，闻道祇园近布金。但恐钵中无客饭，止期经宿谢知音。
思乡,愁绪#孤独#想家,宿江阴得太初书,侵晨发毗陵，薄暮及江阴。积雪明高原，归鸟喧前林。孤舟风雨夕，大江云雾深。遥遥越乡感，脉脉游子心。美人隔江浦，寤寐安可寻。情至物有合，离析领瑶音。爱赏欣自古，慕群悲独今。寄言狂歌客，一樽待吾斟。
思乡,哀伤#想家,冬日野望,故人无与晤，安步陟山椒。野静连云卷，川明断雾销。灵岩闻晓籁，洞浦涨秋潮。三江归望断，千里故乡遥。劳歌徒自奏，客魂谁为招。
思乡,愁绪#想家,怀州客舍,误饮覃怀酒，谁知滞去程。朝昏太行色，坐卧沁河声。白道穿秦甸，严鼙似戍城。邻鸡莫相促，游子自晨征。
怀人,失意#想家,再访吴日千因忆遇吴于顾氏东园今五载矣怅然志感,辟疆回首五年愁，每见吴郎忆旧游。白首自参天半岭，红泉并作海西流。庾公清兴偏宜夜，宋玉深悲畏及秋。山水依然人自老，月明无那更登楼。
思乡,愁绪#想家,寿盖吏部母,高堂为寿日，游子在京华。岂不荣鸾诰，谁其侍凤珈。见萱即忆母，陟屺倍思家。遥望称觞处，白云映紫霞。
怀古,愤怒#孤独,洞霄宫怀古 其一,落日照松竹，山中风气寒。我来凭吊古，谁与共还丹。抚掌泉心涩，舞蛟亭翠残。可怜为圃客，当日尽仙官。
思乡,愁绪#想家,题赵氏所藏画,绣岭宫前西日晖，忽惊岚气上人衣。人家隔岸留残照，楼阁经年掩翠微。游子不知秋已暮，蹇驴直与世相违。何当写我临流处，黄石桥头看钓矶。
田园,哀伤#恐惧,播村隘,溪洞有馀险，播村扼南夷。径小石齿交，树古藤脚垂。乱竹无人伐，槁折何离披。林杪天一窍，云密不得窥。举步即胁息，间关风磴危。日夕未出隘，我仆皆告疲。嗟尔戍守人，创残百战遗。馀生亦何幸，际此明盛时。
思乡,哀伤#愁绪#失意#想家,其四,客意伤春似感秋，墓田寒食忆松楸。少年衣马矜三月，游子悲歌起四愁。天远孤鸿来岭表，风轻片角落城头。烟尘万里迷双眼，惆怅乡关倦倚楼。
思乡,失意#想家,渭南道中用韵荅黄汝厓方伯,陇水秦关道路均，春风花柳著行新。乌巾斜日久折角，白酒谁家堪入唇。晚岁始醒蝴蝶梦，故园今返鹿麋身。天涯尺牍劳相问，犹是渔矶旧友人。
思乡,哀伤#愁绪#流泪#想家,感怀 其一,西风夜作声，游子不能寐。揽衣起徬徨，泪下沾衣袂。黄叶坠高枝，蟋蟀鸣前墀。玄阴结重霭，白月沈幽辉。菁华暗销铄，所苦不自知。良辰忽已晚，皓首含酸悲。
思乡,愁绪#想家,其二,白云飞度太行山，游子思亲万里还。到手功名谁不羡，绿袍争似彩衣斑。
田园,恐惧#惊讶,自城归村中旧庐,旧屋转萧然，移家惊四年。窗流蛛网月，栋抱燕泥烟。入座云长湿，穿楼树欲联。年来尘土迹，暂得浣林泉。
思乡,流泪#失意#想家,其五,分利日以众，生利口以微。往在承平日，已有人满疑。客从故乡来，欲语先涕洟。小民勤四体，未赡八口饥。兵火所摧残，敲剥及膏脂。重以灾疫继，道路皆积尸。回视显宦辈，累累拥金赀。富者力兼并，贫者无立锥。物穷有必反，勿谓彼蚩蚩。吾亦游食徒，内愧当语谁。一饭无兼味，一缊无余衣。且办一身瘠，敢问天下肥。
思乡,愤怒#想家,其六,门傍高槐向晚开，忠魂长绕故乡来。诸生入学供蘋藻，使者停车治草莱。展卷不平新史赞，赠官空系后人哀。千年遗恨应难尽，谁念唐家有祸胎。
怀古,流泪#想家,湖西施使君行部临江予独留吉安守岁献春过行署告别遂取使君原赠韵率和二首 其一,放溜出山峡，乘春下江畿。晴云荡洄波，江草日以萋。伊予念行役，三?未能归。所藉觏明牧，蓬稗相与依。岁徂滞枉渚，怅若信誓违。献发将东还，言别?彤帏。生年寡知音，调苦和益稀。过此一挥手，涕泗沾裳衣。
田园,愁绪#想家,舟次新淦阅胡雪村诗册,羡尔入山深，山中独苦吟。以游为避地，即事总伤心。嗟我劳行役，思亲恋故林。何时展怀抱，一变楚骚音。
思乡#山水,想家,登粤秀山 其一,尉佗山阁枕飞屏，石碣依然似鲁灵。夕照倒随松桧落，晚田遥带稻粱馨。三城鸡犬填阛阓，万里牙樯接海溟。淳朴旧怜吾土胜，未堪群盗日纵横。
思乡,哀伤#愁绪#想家,太原中秋,紫塞中秋月，青天万里情。他乡一尊酒，独对太原城。水雾戎戎合，阴虫故故鸣。雁门诸戍苦，莫遣照边营。
思乡,失意#想家,谷日感怀,谷日条风喜及晴，东皋南陇已春生。少从剑客游三辅，老傍田家卜五行。衣食有端终岁计，江山信美故园情。蹉跎十亩桑阴地，惭愧花林鸟劝耕。
战争,哀伤#想家,其二,戚戚去乡里，遥遥上塞垣。秦城百战地，汉垒万年屯。牧马逢秋下，乘墉彻夜奔。从来边戍苦，不敢怨中原。
思乡,哀伤#想家,猛虎行（志士远役不以艰难改节）,走马射猛虎，可杀不可玩。道旁呻吟人，固知少柔曼。老父前过之，劝君且强饭。昔我少年时，短小复精悍。二十塞瓠子，十五征善鄯。短刀挥秋风，快马白于练。生死不后人，论功拙为衒。白头归故乡，今作侯家佃。去去毋自苦，还家学格五。
思乡,哀伤#想家,将发阻雨,前日风相款，今朝雨特留。平生故乡意，欲去更悠悠。
思乡,哀伤#愁绪#想家,元日早起即事,村鸡寒复涩，又觉五更时。门帖留新句，他乡见古仪。所思聊复尔，有梦不容追。却愧主人意，艰难备一卮。
思乡,哀伤#愁绪#孤独#想家,客燕雨怀,蓟门飞雨布袍泥，游子魂销几梦归。赋有声华羞狗监，泪无气概笑牛衣。客愁万斛添杯量，春瘦三分减带围。不似江南烟艇小，柳花如雪荻鱼肥。
思乡,愁绪#想家,其八,高楼耿长夜，揽衣歌且谣。秋风一何悲，游子不得骄。明月照空床，罗帏自萧萧。三星既隅列，河汉东南朝。黄鹄正徘徊，翩翩顾其曹。故乡邈千里，慷慨命同袍。浮云日西北，安知心所劳。携手在须臾，经时复漂摇。
思乡,哀伤#愁绪#想家,和张仲实见寄 其一,天地有义气，五行秋在金。风吹庭前树，亦作清商音。游子初离群，百感集一襟。谅予老冉冉，无复谣善淫。吾方用吾悟，安计他人心。
思乡,恐惧#惊讶#想家,秋夜,碧天凉月漾金波，玉漏微时夜半过。客梦不知归路远，乡心偏是到秋多。鹊惊孤影翻风叶，蛩带寒声起露莎。遥想五湖烟雨好，无由重整旧渔蓑。
思乡,孤独#想家,其二,故乡投足向何门，丁水南来绕古村。华表鹤归山月暗，神州鳌没海涛喧。竞争世界怜天演，寥落中原怆国魂。手把英雄传閒读，眼中多少可儿存！
怀人,哀伤#孤独#思念,答刘诚本寄赠墨桧色竹二轴,惨惨墨株龙首蜷，离离翠竹凤毛鲜。一时妙笔能兼致，千古清风有永传。沧海钓鳌谁是客，银河载石故能仙。相思无那濠梁兴，却望空山忆往年。
思乡,哀伤#愁绪#孤独#想家,春日有怀,二月凭高思渺茫，吴门树转绿波长。青帘画舫移春色，重阁飞楼动日光。鸿雁去边秦苑字，梅花落处汉宫妆。乡关苦忆他乡客，况尔他乡忆故乡。
思乡,哀伤#愁绪#想家,湖上,鸬鹚荷叶满秋烟，太液滹沱处处连。碧浪半湖虽似镜，银鞍十里不如船。堤同隋苑能栽柳，歌欠吴姬忆采莲。不为无鱼思故国，他乡风物本凄然。
思乡,哀伤#愁绪#想家,七夕何园寄邝无界,微明初月夕，念子隔严城。予复无家别，他乡池馆清。鹊飞常近汉，萤度亦流星。沉郁终何望，中宵风雨兴。
山水,哀伤#孤独,登圭峰顶望崖门,怅望江门烟雨浓，先朝空有玉台钟。湘妃万古馀斑竹，望帝三春在碧峰。挥断金戈时已尽，歌残薤露去无从。天边岛屿多遗殿，绿草离离积几重。
思乡,愤怒#流泪#恐惧#惊讶#想家,窜迹新丰高寓公以乙酉夏感诗见示漫和原韵,庙堂何事日纷争，党锢成来孰老更。未仗属镂惭国士，谁挥羽扇救遗氓。故园晓梦惊无主，新鬼宵啼惨有声。血泪共弹珍重意，谢文婴杵旧齐名。
思乡,哀伤#愁绪#孤独#想家,客中寒食感怀,南北相望万里天，七逢寒食益凄然。草心有泪悲游子，麦饭无因洒墓田。金部催科无暇日，粤山把菊定何年。门前偶遇羊城客，为我传书阿姊边。
思乡,愁绪#孤独#想家,新丰主人,新丰主人邯郸妇，依然卖酒三河口。芬芳芍药气如兰，潋滟葡萄绿于柳。东风日日飞轻尘，游子年年只问津。迟回立马门前客，曾是垆头醉卧人。
思乡,愤怒#想家#思念,其四 登岩顶,绝磴扳缘上，凭虚得大观。振衣翔物表，决眦入云端。日落乡心碎，天空剑气寒。莫言虚日力，聊适野情欢。
思乡,想家#思念,其二,故乡岂不思，临发中徘徊。借问欲谁须，重与心知违。山海高且深，见面未有期。有怀今不尽，相思亦何为。岂无弦歌曲，调促令心悲。立语未及终，白日奄忽移。安得鲁阳戈，挥景使东驰。
思乡,愁绪#想家,滹沱河,夙驾违镇都，客行有前期。蓬飞岁将晏，恨恨临高岐。长河动我前，夹岸流水澌。需次向晨渡，马鸣游子悲。天寒野无人，世梗道路疑。岂无故乡怀，辛苦曷得辞。贫贱本吾分，险艰庸自持。嗟哉云台勋，千载今得知。
思乡,哀伤#愁绪#孤独#想家,金陵舟次五月五日,榴花眼际照江津，兰浴天中净客身。白水蟠龙空在望，彩符艾虎不须陈。五丝自续他乡命，万里谁怜于役人。卮酒临风招屈子，孤舟吊古倍伤神。
思乡,喜悦#想家,塞上曲,星汉盈盈望故乡，梦惊刁斗在辽阳。谁将一片深闺月，散作长城万里霜。
怀古#怀人#田园,愁绪#怨恨#思念,红豆村庄怀古（录二） 其一,尚书台榭溯遗踪，红豆生成旭日浓。八帙开筵舞杨柳，一江别业托芙蓉。那堪南国添离恨，若对东皋抱愧容。手植相思多少树，岁寒不及后凋松。
思乡,哀伤#孤独#想家,浦田观秋稼,解组萧条返故园。时来秋稼满江村。郊原瑟瑟金风动，禾黍离离玉露繁。白发盘餐供野老，清时箫管荐曾孙。江天一曲升平乐，击壤重歌圣主恩。
思乡,哀伤#愁绪#想家,冬日逢冯法曹话怀,分襟二年内，多少事相干。礼乐风全变，尘埃路渐难。秋林新叶落，霜月满庭寒。虽喜逢知己，他乡岁又阑。
思乡,孤独#流泪#失意#想家,其六,故园春到已三旬，满目繁华未觉贫。年老得逢无事日，心闲不类有官人。戴花休管头无那，酌酒何妨手自亲。七十人生从古少，安知来岁有吾身。
闺怨,哀伤#怨恨,闺怨一百首次孙西庵原韵 其九十,凤笺麟管写新题，吟遍柳枝又竹枝。却怪淑真香句里，断肠全不为分离。
思乡,哀伤#愁绪#想家,其三,经行七百里，凭眺万千山。不信他乡远，才过双树间。
闺怨,恐惧#惊讶#怨恨,浣溪沙 闺情,怯雨惊寒花自知。无端侵入小眉儿。起收残瓣下阶迟。帘幕垂垂香似结，一声啼鴃泪如丝。归来重诉别离时。
思乡,孤独#想家,幽居,幽居寂无事，晨起伴僧禅。晓澹岩前月，秋明水底天。望乡书断雁，问路客回船。阻绝平生友，清游有梦传。
思乡,哀伤#愁绪#想家,其二,客晤何曾久，他乡却忍离。君能开好抱，我亦不相思。陇树云千里，江门酒半卮。山川从此隔，鱼雁莫教迟。
思乡,愁绪#想家,其四,岩谷萧条草树平，万山深雪一人行。望穷寥廓不知夜，独立苍茫无限情。几处乡关游子梦，半林灯火读书声。琼瑶满地天如海，欲驾灵飙访太清。
怀人#闺怨,流泪,春闺杂咏① 寄书,一书欲写寄云鬟，更把春衫裹素蛮。欲识相思谁最切，泪痕令作鹧鸪斑。
闺怨,哀伤#愁绪,春宫词,盈盈上阳女，愁思起中宵。月白璚窗静，花深玉辇遥。晓霞憎国色，春柳妒宫腰。不见长门赋，伤心有阿娇。
山水,哀伤#恐惧,游丫山,云拥丫山尖，双髻不容把。影落烟镜中，晴光助妍奼。入山恐不深，此景讵忍舍。空濛无远近，色相天所假。石骨敛春容，怒立拒奔马。披霜万叶黄，背日一峰赭。入寺不知门，雾湿钟磬哑。梯树引泉根，泠泠堕檐瓦。蹑足出丛薄，豁然露平野。残阳淡淡收，飞鸟悠悠下。中有万古情，含悲不能写。束身入世程，此意待来者。
思乡,哀伤#愁绪#孤独#想家,其二,两头纤纤并蒂花，半白半黑晓窗纱。腷腷膊膊他乡月，磊磊落落诉琵琶。
思乡,愁绪#想家,永丰馆归梦,远从云际见江枫，是夜归心得暂通。路接艰危魂更怯，风吹断续话谁终。幽人早觉田园好，游子兼愁霜露空。无限秋思蛩唤起，驿门孤闭乱山中。
思乡,愁绪#想家,十五日夜月,重阴积边亭，风候异扬粤。骈筵集亲懿，复此亭上月。析析静衰林，斐斐满层阙。清砧无缓响，素云屡兴没。客情易为怀，庶用慰寂蔑。哀雁逝不居，流芳久云歇。天道互亏盈，物理信昭昧。诗人戒太康，职思永无忽。霜露日夜零，故乡渺难越。悽怆游子心，独坐待明发。
闺怨,怨恨#想家,闺怨一百首次孙西庵原韵 其十,君处春光妾处秋，离心百尺峻如楼。侬身福命生来薄，注禄单分万斛愁。
怀人#山水,思念,登碧鸡山寄陆伯瞻刘子伟,碧鸡山顶登临处，一片苍烟迷海树。回首章台若个边，青天不尽山无数。欲倩西风吹雁书，拂云遥寄故人居。书中草草无多字，但道相思会面疏。
思乡,哀伤#愁绪#流泪#想家,其二,千里云遥望已终，闲来愁坐漫书空。他乡涕泪黄花里，故国松楸白露中。古堞月明乌怨夜，虚堂人静木吟风。秋深暗抱皋鱼泣，天地茫茫恨未穷。
思乡,愁绪#孤独#恐惧#想家,其二,伶仃万里度西陲，壮岁星星两鬓丝。白雁来时思北阙，黄花开日忆东篱。可怜游子投营晚，正是孀亲倚户时。异域风光恰如故，一消魂处一篇诗。
怀古,哀伤#怨恨,姑苏怀古,胥目悬门乌喙过，至今哀怨入吴歌。山河不为兴亡改，城社其如感慨何。废苑春深芳草满，荒台秋尽夕阳多。醉来一觉扁舟梦，也胜豪华逐逝波。
思乡,愁绪#恐惧#惊讶#想家,次韵程给事越州元夕观灯,隔江灯火越王城，别有新春喜复惊。累夕思乡还有感，三年怀旅岂忘情。歌钟浩浩临香陌，罗绮盈盈簇彩棚。秉烛夜游公不倦，也知斯乐为民行。
思乡,愁绪#想家,其二,独坐茅斋伴墨卿，心慵强欲结诗盟。含毫转怕多愁绪，触口难邀缀细评。疏棚寒烟孤馆梦，丹枫夕照故园情。一帘秋思何从诉，细写离怀寄友生。
思乡,愁绪#想家,客授晋陵漫兴二首 其一,游子鞲上鹰，低头待人食。何如山梁雉，饮啄随所适。弃捐勿复道，负此乘兴翮。陇蜀有文禽，唯恐鸱鸮得。况闻终南山，狐兔正狼藉。惜哉不得往，徬徨竟日夕。
战争,恐惧#惊讶,夜发军中,边马枥上惊，雄剑匣中鸣。半夜军书致，匈奴寇六城。中坚分暗阵，太乙起神兵。出没风云合，苍黄豺虎争。今日边庭战，缘赏不缘名。
怀人,流泪#思念,过夷门有怀西亭宗正,传经怜帝子，垂泪过夷门。几载诗筒废，千秋藜杖存。鹤归疑见汝，草绿正伤魂。在笥文仍富，相思梦里论。
思乡,哀伤#愁绪#想家,晦泊大湖口滩行三日矣,岂意随渔父，他乡断送秋。炎云浮庾岭，清涨阻虔州。征雁寒呼客，跳鱼夜打舟。自怜同赣石，留宿遍中流。
悼亡,哀伤#失意,哭夫子 其一,一自公车去不还，从今信有望夫山。赤绳虚系三生约，红泪惟馀两袖斑。诀绝未亲真恨事，梦魂时傍见欢颜。也知修短原无定，岂料荣枯顷刻间。
思乡,喜悦#想家,旅次忆越中旧居,宴坐云归后，开尊月上初。春衫裁越布，晚食饱溪鱼。白鹤仙人箭，玄夷使者书。故乡真可乐，不是爱逃虚。
思乡,哀伤#孤独#想家,其三,二月惊梅晚，幽香此地无。依依慰远客，皎皎似吴姝。不恨故园隔，空嗟芳岁徂。春深桃杏乱，笑汝益羁孤。
思乡,哀伤#想家,旅寓安南,交趾殊风候，寒迟暖复催。仲冬山果熟，正月野花开。积雨生昏雾，轻霜下震雷。故乡踰万里，客思倍从来。
怀人,恐惧#想家,寄谢可用,五年不见谢玄晖，长忆澄江送客归。风雨惊心佳节换，江山回首旧游非。荒城日落群乌集，极浦天寒一雁飞。仙女峰前金橘熟，题封何日到林扉。
悼亡,愤怒#哀伤,哭叶授,今春闻落第，为君心悽然。束书独南还，愤气胸间阗。迹寄浙河旁，家延南海边。遘疾既弥留，一命成弃捐。囊中无馀金，零落空文编。龟鹤本微类，享寿皆千年。如何君子儒，三十归重泉。天高不可问，为君强问天。
思乡,哀伤#愁绪#流泪#想家,其九,河汉何皎皎，众星错其间。揽衣立前庭，明月照苦颜。悲风中夜起，萧萧有馀寒。涕泪应声零，四顾惨无欢。往路信可怀，为乐及盛年。游子不自爱，故乡岂难旋。
思乡,哀伤#愁绪#想家,西亭,团扇频挥到此亭，他乡愁坐思冥冥。空羞避俗无高节，转觉逢人恶独醒。岁月淹留随日老，乾坤狼狈几时宁？欲知事事今何似，万里波涛一点萍。
思乡,哀伤#想家,客中月（一作望月）。（一作于邺诗）,离家凡几宵，一望一寥寥。新魄又将满，故乡应渐遥。独临彭蠡水，远忆洛阳桥。更有乘舟客，悽然亦驻桡。
思乡,哀伤#愁绪#想家,赠叶山人,云染衣裾水染心，狂游宁复计迷津。他乡作客花为伴，午夜长歌月是邻。自有青山囊里卖，何妨白发旅中新。新诗莫说无人继，为报蓝田兆已真。
战争,哀伤#流泪#恐惧#惊讶,征妇词,银灯花落夜迟迟，最忆灯前笑语时。哀乐易迁惊逝水，关山无路怨娥眉。风沙漠漠人何在，星汉迢迢鹊亦疑。见说天山弓未挂，敢将清泪浪沾颐。
思乡,愁绪#想家,丁未九日,笑折茱萸宴友朋，艰虞历尽总难胜。酒从此日殊方醉，山向明年故国登。白露黄花秋冉冉，碧云红树晚层层。仲宣回首思乡切，更觉清霜两鬓增。
思乡,愁绪#想家,其二,孤诣研覃理契微，风尘毕竟赏音希。过驹空叹良时失，覆鹿寻思旧梦非。毋向穷途感知己，不堪游子说庭闱。天涯同有思亲泪，况是君归我未归。
思乡,愁绪#想家,其二,吴越如今霜桕肥，炎方且得缓寒衣。但违吾土登楼倦，欲笑参军落帽非。客重屠沽投臭味，秋谁瘦健向庭闱。东来一片伤心雁，恐有乡书莫即飞。
思乡,孤独#失意#想家,仲冬六日江比部来言昨君生日也予始记书此自解,忽忽吾何有，纷纷强自支。生辰公牍过，佳节故乡知。窃禄难轻引，为郎敢望移。西京珥貂客，白发总?垂。
思乡,恐惧#惊讶#想家,其五,夜坐庭前月，娟娟影倍清。眼看前代迹，心切故乡情。积水鱼龙起，空林鸟鹊惊。灵槎如可觅，吾欲上蓬瀛。
思乡,哀伤#孤独#想家,松坎驿端午,五月双旌度夜郎，又从山驿过端阳。青螺丹荔思吾土，野艾溪蒲非故乡。旅邸有诗酬令节，官厨无粽疗饥肠。日长清坐成寥落，满耳鹃声漫自伤。
思乡,愁绪#想家,山园春日歌,山园景物系人思，好是风光二月时。歌爱鸟声喧别院，舞将鱼乐过前池。檐桃初结花间子，阶笋才抽雨后枝。自可王孙留碧草，尽堪游子驻金羁。
悼亡,恐惧#惊讶,哭李心栽四首 其一,晚棹舣郭门，言寻旧时路。依约认门庭，蓬蒿窘行步。虚堂阒无人，繐帐静垂素。拭目视再三，谓是见之误。惊定欲有言，愀然怯回顾。风帘掩空房，病姊呻方寤。惊问客何来，披帷始相晤。犹疑梦寐逢，未敢从容诉。窗外乱鸦啼，萧瑟江天暮。
怀人,愁绪#恐惧,济北怀故人,渚烟昏夕岸，四望无孤城。舟中一步地，百虫绕我鸣。虫鸣尔自适，不谓伤人情。渔翁进双鲤，一壶聊自倾。忽忆故人梦，昨夜宛平生。觞酌聚邻曲，欢呼无停声。今夕复何夕，独坐空屏营。
思乡,失意#想家,题刘铭伯制科策后二首① 其一,米雨欧风捲地来，有人策马上金台。空弹贾谊忧时泪，共惜刘蕡下第才。书剑南归沧海阔，河山北望战云颓。太平策在终须用，且抱乡心付岭梅。
思乡,哀伤#愁绪#想家,同诸子煨山药守岁,岁去谁能守，山寒味独长。旧乡虽有芋，未必胜他乡。
怀人,失意#思念,谢张鄮西见寄佳作,昨夜北风寒，今朝春日暖。积雪已全消，忽忽春光满。春光散东郊，杨柳渐抽条。赏春未成欢，有美早见招。招我河梁去，征鞍不可驻。回首望同袍，远隔澄江路。澄江波浪深，相思苦不禁。忽然传绿绮，寄我流水音。曲高渺难和，只以藏袖襟。永念矢不忘，珍重比璆琳。
怀人,孤独#惊讶#想家#思念,狂与答吴允中见寄,昔年曾客凤皇州，终日清狂不解愁。醉咏新诗惊俗客，笑扶红袖上歌楼。一春每费千金赏，三度都来几日游。回首故交应感慨，相思同白少年头。
思乡,愁绪#想家,同余子韶等十人赴儒选舟行分韵赋诗得临字（辛亥秋）,明月出东海，馀辉照衣襟。赫日苦炎蒸，爱此清夜深。况有群贤俱，樽酒相与斟。共嗟会面难，扣舷发长吟。严亲既我弃，遗书宁披寻。游子复远征，何以慰母心。圣朝无弃物，四海同君临。岂以衰绖儒，而强加冠簪。君当登云衢，我当归故林。努力崇令德，矫首领佳音。
思乡,哀伤#愁绪#失意#想家,其二,客中岁月易蹉跎，此日登临共醉歌。莫以天涯生感慨，他乡时少故乡多。
战争,孤独#思念,关山月 其一,月向巫闾山上出，不照人间照死骨。死骨千年更不还，魂随山月度重关。关山叠叠归魂苦，苍茫不记来时路。闺中少妇独夜眠，心心嘱梦去寒边。梦去魂归不得遇，明月如霜草虫语。
闺怨,流泪#恐惧,闺情,频拭镫前泪，恐沾衣上痕。不眠忘手冷，翻觉剪刀温。
思乡,哀伤#愁绪#想家,霜夜拙清楼闻笛,何处悲声起，寥寥入陇头。落梅怨遥夜，折柳送清秋。月白思乡曲，云黄出塞愁。谁知郿县客，听尔泪双流。
思乡,愁绪#想家,咏冬梅,移来何处岁寒姿，为爱清幽折数枝。游子误惊梅信早，征人谩道雁书迟。芳含陶径花黄日，香吐梁园雪满时。疏雨夜闻窗外滴，青缣帐冷不胜悲。
思乡,愁绪#想家,泊鲁桥次九逵韵,落帆鲁桥口，意行还自阻。尝闻鲁获麟，西狩此其所。去鲁今千年，秋风几离黍。扁舟春已深，游子歌白苧。垂荫满芳洲，清湍激回渚。落日下西皋，苍然见平楚。归鸟飞已稀，野寺钟初杵。不知水堰开，夜听舟人语。嗟余老无成，白发事行旅。明发不得休，晨飧带沙煮。
思乡,愁绪#想家,因舍弟归柬山中亲知,故人相望眇天涯，久客伤心忆岁华。城上雪声游子屐，县南风色酒人家。邮筒近隔钱塘路，归缆遥牵歙浦沙。乡国清明正愁绝，凭将双泪湿梨花。
思乡,哀伤#想家,寄孙世其,世路渺难定，相期未有涯。昔为燕地客，常到楚人家。系马中堂树，听莺上苑花。故园看北斗，肠断忆京华。
思乡,失意#想家,其三,东皇歌阕祖青宫，借我?旗并送穷。茧栗润含萌竹露，枪旗香过焙茶风。花残来岁须重发，日却何时定再中。惆怅浮踪底处所，梦随飞絮故园东。
思乡,哀伤#愁绪#想家,九月九日登玄武山,九月九日眺山川，归心归望积风烟。他乡共酌金花酒，万里同悲鸿雁天。
思乡,哀伤#想家,晓起与邝无傲作,长安四月雨，霢霂生微寒。晨兴出帘阁，稍觉衣裳单。郁郁庭中槐，浅绿浮林端。好鸟鸣相闻，仿佛栖岩峦。不见夏云热，宁知春色阑。赖有同心人，把臂延清欢。回首思故乡，众卉萋以繁。黄梅摘方熟，朱荔谁当餐。嘉序长不归，谁能假羽翰。
思乡,孤独#想家,赠王主事如上都,天官幕府盛诸卿，又从皇舆赴上京。邂逅同为远道客，比邻犹有故乡情。秋风响近弹琴峡，夜月悬当直斗城。须记今年上马日，菖蒲杯里试长生。
思乡,哀伤#愁绪#想家,赠去雁,千仞翱翔瞰八方，衡阳山外即他乡。经秋梦断胡尘远，归路心随云汉长。风急龙沙飘雪翮，月高秦陇渡河梁。邮亭见尔南来日，清海城头百草黄。
思乡,愁绪#想家,夜宿南山僧寺,高楼一日赏新晴，白羽停挥倚绣楹。尘世可怜人易老，海门还见月长生。蓬瀛缥缈南山小，殿阁森罗北斗横。今古登临尽如此，不须游子独含情。
怀人,失意#思念,柬陈公聘兼怀盛子才 其二,天南归二鸟，俱是凤池群。独立青冥外，时来瑞圣君。春风摇綵笔，夜月理玄文。惆怅初阳洞，相思寄暮云。
思乡,孤独#想家,早春舟发文江时将赴都门,北风吹冷薄寒裘，万里遥怜上国游。雪色迷人明两岸，江声入夜到孤舟。春归忽听云霄雁，昼卧惟闻渚水鸥。葵草向阳余素志，故园虽好敢淹留。
闺怨,哀伤#愁绪#孤独,秋闺曲,天上伤心月，秋来情更亲。那能照幽独，不照远行人。
怀古,孤独#失意,咏史,直道扶明主，危言忤重权。长沙牢落后，谁为贾生传。
怀人,哀伤#思念,寄梁绍辉,花时醉里悤悤别，回首西风锦树秋。明月相思隔江浦，素书不见到林丘。松阴尘榻晴还拂，池畔清尊晚更留。山水閒情宜共赏，碧云凉雁思悠悠。
怀人,怨恨#想家#思念,春日和林寄赵虎岩吕龙山,年年芳草怨王孙，日日幽人独倚门。踪迹飘零又寒食，别离滋味奈黄昏。一楼风雨欺归梦，万里云山动客魂。欲写相思寄双鲤，乱离春水雪消浑。
田园,哀伤#恐惧#惊讶,半村以哲昆诗见示赋荅仍前韵,幽怀切切苦寒虫，新句惊投破睡中。展卷秋阴生竹径，满庭松响荅山翁。双飞雁字能联序，二妙蛾眉妒入宫。池草梦来添几许，深惭不竞在南风。
思乡,失意#想家,九月同赵蒙泉项霜田杨次也泛舟西湖登孤山和蒙泉作二首 其一,清醥盈樽蟹劈黄，故人有约作重阳。啼残枫树鸦翻阵，影拂芦花雁起行。此日烟波还命侣，去年风雨正游梁。回思南北劳劳路，翻怪登高得故乡。
思乡,哀伤#想家,楚江旅怀,薄暮过潇湘，秋空楚水长。黄芦千里月，红树万山霜。客梦悬双阙，乡心逐五羊。羁情谁与晤，劳者若为伤。
思乡,哀伤#愁绪#孤独#想家,咏晴,二月已破春将残，连朝风雨春犹寒。烟消日出好天色，城隅花柳犹堪观。萋萋芳草平沙路，乘兴招君共君步。恨无樽酒助清欢，赖有溪藤书鄙句。荒城势与河流湾，凭高望远开愁颜。天低野阔树如荠，几点翠色符离山。寓形宇内宜自适，吾土他乡奚所择。与君同立东风中，一笑相看谁是客。
思乡,哀伤#愁绪#孤独#想家,雪中作,赋分多情客，经年去国心。疏钟寒郭晚，密雪水亭深。影迥鸿投渚，声愁雀噪林。他乡一尊酒，独坐不成斟。
战争,流泪#想家,登代郡城晚眺,西风落日声飕飕，风吹沙起边人愁。黄云片片下溪谷，雁门木叶零清秋。飞狐句注老雕窟，健儿习射来山头。嗟哉紫塞古来险，颇牧为将人安忧。忽然酸风射眸子，回看战骨多荒丘。归鸦几点过城去，夜昏鼓角鸣谯楼。
思乡,失意#想家,戏题姚美叔睡轩,姚侯不学苏季子，佩取六印誇闾里。又不斩取楼兰王，立功万里还故乡。两俱茫茫空白首，车轮马迹环四方。忽焉投劾赋陶令，亦复近市师韩康。结发少来遭物役，不在功名在刀笔。不如一觉获安眠，收拾散亡归此室。
思乡,哀伤#愁绪#孤独#想家,其二,密雾轻尘细洒匀，绿云红雪一番新。风光烂熳供欢席，酒味清醇似主人。落落湖山如有喜，欣欣鱼鸟亦相亲。新诗写入奚奴锦，从此他乡不算春。
思乡,哀伤#愁绪#想家,早起,炳烛摇襄水，开门认楚山。风云惨淡曙，天地有无间。露益他乡白，秋随老鬓还。飞来何处鹘，逸翮绕江关。
思乡,哀伤#想家,赠石巢先生,迢迢应龙驭，翼翼慈乌翔。粲粲当门子，白华间青璋。三五答元后，一六宗谷王。有鸟海上来，翩翩止君堂。羽毛日摧斥，岂不怀惨伤。饥食孤竹根，渴饮坚冰浆。为君好颜色，悦怿有耿光。雄鸣三十六，比竹叶笙簧。扶提耀朝日，一举归故乡。来当盛明世，永言著斯章。
战争,哀伤#想家,题画马,目光闪电气冲霄，几度悲鸣夜寂寥。万里沙场风飒飒，将军谁是霍嫖姚。
思乡,哀伤#愁绪#想家,板桥午食,县郭二十里，板桥三五家。西风熟禾黍，陆地富桑麻。去岁遭洪水，高林带旧槎。他乡岂不好，无奈此生涯。
思乡,哀伤#想家,立春日有感,今日逢春谩自伤，客怀孤负好风光。少年无复有吾分，到处不如归故乡。草色上阶随意绿，莺儿出谷转身黄。官厨硬饼殊难捲，空爱辛盘菜缕长。
山水,恐惧#惊讶,登覆釜山遇道人二首 其一,晨策趣无涯，名山深转秀。三休变覆景，万转迷宇宙。攀崖到天窗，入洞穷玉溜。侧径蹲怪石，飞萝掷惊狖。花间鍊药人，鸡犬和乳窦。散发便迎客，采芝仍满袖。郭璞赋游仙，始愿今可就。
田园,恐惧#惊讶,江村杂兴,溪后溪前柳拂堤，村南村北路高低。葭螯火引粘萍上，田雉车惊隔竹啼。九月重阳新节叙，满城风雨旧诗题。青青莫萎西原草，留衬寻秋瘦马蹄。
思乡,流泪#失意#想家,其二,青衫潦倒发垂肩，一举明经二十年。老大未忘馀业在，追随刚为后生怜。槐花十日金陵雨，桂子三秋玉露天。壮志乡心两无着，夜呼儿子话灯前。
思乡,哀伤#孤独#想家,书怀 其一,元驹守一垤，黄鹄游四方。寓形大块间，何者为我长。杯酒儿女欢，不浇壮士肠。嗟哉羁旅客，鹣鹣思故乡。摩挲三尺铁，生死无相忘。
思乡,哀伤#愁绪#想家,渔笛,扁舟吹笛渡横塘，欸乃声中欲断肠。莫道渔郎无别恨，武陵虽好是他乡。
悼亡,哀伤#流泪#想家,哭金怡静,忆君空使泪潸然，诗酒无情又一年。肠断楚云愁不尽，夕阳疏柳自鸣蝉。
悼亡,孤独#流泪#想家,哭季女二首 其一,我昔自外归，三女中门迎。心知非男儿，聊得乐此情。季者尤黠慧，恩爱钟平生。云胡遘一疾，性命倏焉倾。旅葬给孤园，烟草纵复横。归来枕书卧，历历旧音声。起觅无所见，泪下沾襟缨。
战争,哀伤#流泪,奉天行,苍苍行露出苑门，孤城逼仄不可存。贼兵之来若风雨，顷刻城下皆云屯。纷纷矢石蔽空黑，天子垂泣对将军。将军提笔书满背，城中白丁久夺气。草车之焚虽已矣，云桥百尺虹蜺起。下瞰城中笑饮酒，乾陵赭袍拥朱紫。朔方大将来赴急，彷徨中路不敢入。豺狼合从堪恸哭，翠华崎岖又巡蜀。圣神文武何至此，堂上有人面如鬼。
思乡,孤独#想家,穆大苑先卧病桐庐初归喜赠,富春山下趁归风，客病孤舟夜雨中。千里故园惟旧友，十年同学半衰翁。药炉愧我形容槁，腹尺输君饮啖工。却向清秋共消损，一尊无恙笑颜红。
思乡,愁绪#想家,其三 白云春眺,二月江南道，关关春鸟啼。欲知游子梦，芳草白云萋。
思乡,哀伤#愁绪#想家,夜泊池口,江长鼓棹重逡巡，向晚维舟曲水滨。物色他乡新俗眼，风光何地不娱人。暂邀池口三更月，一入长安万斛尘。怪杀渔歌喧未已，偏从吾辈傲投纶。
思乡,哀伤#愁绪#想家,漫兴,十载客他乡，逢人问草堂。秋风松桂老，春雨秫田荒。稚子慵书计，山妻幂酒浆。浮名更何用，终日簿书忙。
怀古,恐惧#惊讶,端午次韵怀古或疑屈原曹娥死非正命是不知杀身成仁者也并为发之,葵榴入眼明，得酒慰衰齿。胡为浪自悲，怀古泪纷委。湘江沈忠臣，越江沈孝子。沈骨不沈名，清风两江水。或云非正命，是昧舍生理。归全岂发肤，所惧本心毁。哭父天为惊，忧君国将燬。于焉偷吾生，何以立戴履。脩短在百年，芳秽垂千纪。之人死犹生，滔滔真死矣。
思乡,哀伤#愁绪#怨恨#想家,寄八厓子,吾子嗟行役，他乡感别离。一辞西掖路，三复北山诗。日下花骢出，天边旅雁悲。亦知复不远，明岁及瓜期。
思乡,哀伤#愁绪#想家,其四,春光骀荡日迟迟，杜宇声声叫柘枝。若为残红伤往事，故于嫩绿起幽思。寻芳游子空回首，拾翠佳人恨后期。安得东君长作主，杏园买醉不伤离。
思乡,愁绪#想家,其三,足下九州屐，囊中五岳图。生平负意气，不必问头颅。陵寝周秦道，衣冠梁宋都。故园朋旧在，饱饭对妻孥。
悼亡,哀伤#失意,哭彦康次德裕韵,力学世不售，甘心委埃尘。悠悠长夜台，一往不愿晨。虽过贾谊年，竟似黔娄贫。施施者谁子，佩玉拖朝绅。交游能几何，又复失此人。妙语不可继，老怀向谁亲。忆昔共艰阨，我躯犹子身。右毂忽尔摧，此去良苦辛。岂无堂堂交，政恐难与仁。载歌黄鸟诗，老泪淋衣巾。
田园,恐惧#想家,与叶宗茂游山村,村北村南春事幽，故人乱后得相求。仓皇屡作经年别，邂逅能无一日留。丁令归时空有恨，虞卿穷久不须愁。卜居共爱清溪好，先向沙边具小舟。
思乡,哀伤#愁绪#想家,归来,归来人境异，故里是他乡。坐阅红尘过，愁多白发长。关山云渺渺，江汉水茫茫。世事何多感，凭高又夕阳。
思乡,失意#想家#思念,其五,折玉迸奇响，哀琴无正音。大器不受制，贱工空觅寻。回首望河梁，天低日已沈。萧萧戒行李，却背双南金。故乡阻关山，道远力难任。青鸟铩羽翮，穷栖枳棘林。王母秘灵驾，谁能识苦心。
怀人,流泪#想家,夜坐杂书寄舜卿 其一,严风动城闉，夜久人马冻。灯光有畦畛，背影压寒梦。梦见洪塘江，葡萄泼新瓮。故人意少悰，拿舟远相送。雨声破梦境，乃是汤鼎哢。日月奈老何，愁入海山空。岂无览辉思，无竹泣饥凤。北风不能南，望雪或为凇。近局如博投，顷刻易市鬨。君宁长忍之，肝肠郁深痛。颇闻江南黎，叹息我言中。
思乡,哀伤#愁绪#孤独#想家,九日时芳携酒邀集国辉馆赏菊,怜君一尊酒，把袂故人家。况是他乡客，同看九日花。轻烟迷远树，孤雁度残霞。回首千山外，长城起暮笳。
悼亡,哀伤#想家,哭郑碧河一首和欧强斋韵,七哀吟罢不堪闻，零落深悲鹓鹭群。宦迹浮沈长隔世，交情生死独怜君。修文犹借螭头管，悬剑空馀谷口坟。魂去魂来何处是，天涯日暮起愁云。
思乡,失意#想家,其三,佳节相逢处处同，老来无复旧情悰。山城岁歉灯还恶，官舍愁深酒不醲。末路行藏诗句里，故乡风物梦魂中。夜深孤坐无人语，闲拨炉灰到暮钟。
思乡,愁绪#想家,朱恒斋招余下榻斋中书此示意,君家春草堂，旧是雠书地。手泽尚如新，忍添游子泪。
战争,怨恨#想家,适中驿得报虏寇通州次西山势獗京师戒严不胜愤惋 其一,京国河山百二重，无端烽火入云中。胡笳关内吹边月，汉帜城头捲塞风。惊报朝廷忧近辅，恨因锁钥失元戎。孤臣耿耿心如刺，投笔何当立战功。
怀人,失意#想家#思念,次韵潘德久见寄,叹息骚人不我违，常同醉酒把花枝。如今但得流传赋，已久都无唱和诗。瓯粤州闾临去日，永嘉乡井入朝时。相思屈指秋鸿近，空使挥弦目送知。
战争,哀伤#思念,杨花篇,阳春三月清明天，杨柳千条拂玉关。玉关送别多凄苦，况复杨花飞无数。飘泊初辞连理枝，缠绵复上相思树。笙歌暖响风日低，烟草迷离骢马嘶。扶荔宫中莺燕少，披香殿里鹧鸪飞。游丝有意欲牵住，蛱蝶多情还自随。可怜游丝空萦绕，可怜蛱蝶空颠倒。随风吹入华清池，化作浮萍覆鸳鸟。
思乡,哀伤#愁绪#想家,旅况,云色迷山色，滩声杂雨声。他乡多胜境，独客触离情。路远书难到，囊空众尽轻。凭栏遥望处，乱石自纵横。
思乡,愁绪#想家,题吴小我《梦圆图》① 其一,终古伤心屺岵篇，茫茫碧落与黄泉。白云底事随游子，一缕魂丝直上天。
思乡,哀伤#愁绪#想家,春夜舟泊芜湖饮识舟亭,岸帻空江上，登临有废亭。槛边看夜市，杯里落春星。故友浑彫谢，渔歌半杳冥。凄其游子意，明发又扬舲。
思乡,流泪#想家,暮春感怀 其一,杜宇声声唤客愁，故园何处此登楼。落花飞絮成春梦，剩水残山异昔游。歌扇多情明月在，舞衣无迹彩云收。东皇去后韶华尽，老圃寒香别有秋。
田园,失意#想家,追和朽庵和尚乐归田园十咏 其二 舟摇摇以轻飏风飘飘而吹衣用韵,少日成惆怅，行迷喜得归。鹤应知我返，鸥亦傍人飞。白水浮孤棹，青山见素衣。飘摇谢尘网，昔梦但依俙。
思乡,哀伤#想家,中秋,云意深阴失月明，始知兵气满秋城。十年北客惟伤乱，双柝南街不断声。娇女别期方细数，故园安问更无程。可怜万里清辉夜，不见良时鼓乐生。
思乡,哀伤#想家,浣溪沙 寄碧梧姊,桂月松风旧馆虚。秦中云树复何如。薄寒天气病怀孤。半夜秋声千里梦，三年心事数行书。故园知我断肠无。
怀人,孤独#想家,登盘山怀湘南邓湘皋廉,洞庭南望重踟蹰，野色苍凉落木疏。春水绿波人去后，秋山红叶雁飞初。飘零张俭还为客，憔悴长沙尚著书。频向天涯遥极目，故人消息近何如。
思乡,哀伤#想家,其四,一宿空王宇，悽然百感增。素餐惭省职，高卧羡山僧。问俗晨纡辔，观书夜对灯。故园何处是，梦绕碧云层。
怀人,想家#思念,寄子戴京邑,当时曾踏软红尘，茅店荒鸡送客轮。锦瑟年华东逝水，银釭风雨苦吟身。天涯杨柳初匀碧，江畔蘼芜已换春。不说相思深几许，平安聊慰远游人。
战争,恐惧#惊讶#想家,和念堂阿哈巴道中韵,极目湖天万里长，平沙大漠阵云黄。寄身浩荡无边境，凭吊苍茫古战场。马上倦来惊堕梦，花前吟罢韵含香。今年预卜村醪贱，连架葡萄压短墙。
思乡,流泪#失意#想家,其三,潦倒南冠顾影惭，残生得失忏瞿昙。君恩未许誇前席，世路谁能脱左骖。雁去雁来空塞北，花开花落自江南。可怜庾信多才思，关陇乡心已不堪。
思乡,哀伤#想家,感春二首 其一,不觉悠悠过，东风换故年。青春消霰雪，白日满山川。草绿飘梅地，江平去雁天。故园桃李动，东望每依然。
思乡,孤独#想家,光岳楼,系缆临东郡，高楼俯碧浔。云天千里目，南北两都心。胜槩兼河岳，淳风自古今。相逢故乡客，春日共登临。
思乡,哀伤#孤独,其三,汝水悠悠入信阳，汝南风土颇清良。寓公未是羁孤客，何必潼川是故乡。
怀人,愁绪#流泪#失意,对雨愁闷寄钱大郎中,积雨细纷纷，饥寒命不分。揽衣愁见肘，窥镜觅从文。九陌成泥海，千山尽湿云。龙钟驱款段，到处倍思君。
山水,哀伤#想家,游崆峒山(1) 其一,两壁微开一径遥，愁怀到此已全消。鸟声入谷成呼应，山色迎晖欲动摇。几处悬崖颓复定，千寻飞瀑堕还跳。圣恩若许宽羁绁，愿卜幽居作老樵。
思乡,哀伤#想家,其三,迟阳照东轩，淑景媚清晓。暖吹荡轻花，晴光悦幽鸟。披衣俯前楹，茸茸见新草。感时思故乡，怀人伤远道。南望登高台，长河波浩浩。
山水,哀伤#孤独#想家,登玉台寺呈雪玻长老,玉台半壁削天根，金地巍峨古佛尊。万里山川供指顾，二时钟磬辨朝昏。往来烟水疑无路，出入云霞别有门。欲向孤峰问禅律，自伤迟暮不堪论。
思乡,哀伤#怨恨#想家,淮安月夜,处处南风藕自香，人烟多处是山阳。两城对垒车轮小，一水中流衣带长。哀怨昔曾歌布粟，盛衰元不问金汤。今宵偶作淮东梦，无柰月明思故乡。
怀人,孤独#想家#思念,寄任宏器,白发三年客，沧江万里船。相思一回首，怀抱即依然。碧草成诗梦，桃花入醉眠。高车易倾覆，何以广文毡。
送别,愁绪#想家,送郑堪归东京泛水别业（得闲字）,客舍见春草，忽闻思旧山。看君灞陵去，匹马成皋还。对酒风与雪，向家河复关。因悲宦游子，终岁无时闲。
思乡,哀伤#愁绪#想家,平原郡公夜宴月下待瀛国公归寓府,春事阑珊梦里休，他乡相见泪空流。柳摇楚馆牵新恨，花落吴宫忆旧游。渴想和羹梅已熟，饥思进饭麦初收。瀛洲归去琅玕长，月朗风熏十二楼。
思乡,孤独#怨恨#想家,其六,今宵天上月，应照故乡春。桂影生圆魄，蟾光隐半轮。盈亏知有定，离别最相亲。万里清辉遍，偏惊旅泊人。
田园,哀伤#孤独,荒村,踽踽荒村客，悠悠远道情。竹梧秋雨碧，荷芰晚波明。穴鼠能人拱，池鹅类鹤鸣。萧条阮遥集，几屐了馀生。
思乡,哀伤#愁绪#想家,清溪驿见梅花盛开,未入庾关道，梅花已自开。南枝偏较早，春信独先回。浊酒他乡暮，邮亭旅客杯。能诗非水部，见尔亦徘徊。
思乡,怨恨#失意#想家,妙诠将南归即寄海昌诸旧好,沈沈起视夜何其，风动琅珰月乍移。兜率有天应待我，庐陵无米更思谁。从来衲子轻漂泊，自古诗人重别离。汝到故乡凭致语，诸公且莫问归期。
思乡,愁绪#想家,人日东杨子,游子频年栖汉庭，又看春事落阶蓂。乾坤双眼逢人日，江海孤槎是客星。病起鬓毛知汝白，愁边杨柳为谁青。风烟况复音书隔，向夕征鸿不可听。
思乡,愁绪#想家,其七,荷叶不任裁，藕丝不任缝。相呼早出浦，游子怕窥侬。
思乡#怀人,想家,九日震雷山怀望之,九日东山上，思君江汉深。故园频宴会，佳节自登临。众壑流云气，孤峰落日阴。应知楚山上，独赋望乡吟。
思乡,怨恨#想家,其二,白云无尽片帆飞，樽酒踟蹰涴客衣。不为别离生感慨，故园今日尚能归。
思乡,孤独#想家,边城客思,客里厌芳尘，凄凉又问津。向南人去远，归北马嘶频。野水荒城暮，孤舟海树春。故乡非久别，已觉鬓毛新。
思乡,哀伤#愁绪#想家,旅况,日暮投村馆，悽然逆旅情。地荒频有盗，城远不闻更。度岁无多日，思乡是几程。听鸡还束被，霜月伴晨征。
怀人,愁绪#流泪#想家#思念,独坐感怀悼巳故三兄挥泪成之,退直归来意独幽，客怀偏动鹡鸰愁。忆从暮雨兮飞后，几度相思泪暗流。
思乡,哀伤#愁绪#孤独#想家,赠普恩寺隐山上人 其二,忆昔乘骢过上方，题诗应遍赞公房。当年莲社仍无恙，别业柴桑己尽荒。宿草凄迷伤往事，征衫寥落滞他乡。重来不尽低徊意，古树寒花旧讲堂。
思乡,哀伤#想家,李都尉从军,男儿慕远略，行役在战场。形影逾万里，悠悠思故乡。悲风动地来，砂砾暮飘扬。浮云一相失，欲归道已长。俛仰循刀环，何得不彷徨。
咏物,孤独#怨恨,杨花,行人莫折柳青青，看取杨花可暂停。到底不知离别苦，后身还去化浮萍。
思乡,哀伤#愁绪#想家,杂咏 其一,柳嫌暮雨莺声涩，花怯东风蝶梦寒。偶忆故园春色好，他乡花柳带愁看。
思乡,哀伤#愁绪#想家,其四,愁云结重阴，游子将跋陟。徘徊眷歧路，悢悢情难抑。边风吹枯蘋，飘飖离本根。食蓼长觉苦，怀冰长觉寒。愁人多酸辛，况当离别难。唯念复来归，慰我桑榆年。
怀古#思乡,想家,沛中怀古,鸿鹄群飞天地秋，关中老父尽归刘。谁知仗剑收秦鹿，竟以分羹激楚猴。大泽曾闻中夜泣，新丰爱作故乡游。雉姁一出英雄死，风起歌台万里愁。
思乡,愁绪#流泪#想家,其九十一 老亲,慈母亲缝游子衣，临岐嘱付见几微。倚门泪眼模糊望，鲈鲙莼羹何日归。
怀人,失意#想家#思念,拟古乐府长相思寄黄几复（原注：治平三年作。）,江南江北春水长，中有一人遥相望。字曰金兰服众芳，妙歌扬声倾满堂。满堂动色不入耳，四海知音能有几。惟予与汝交莫逆，心期那閒千万里。欲凭绿水之双鱼，为寄腹中之素书。溪回屿转恐失路，夜半不眠起踌躇。
思乡,哀伤#愁绪#孤独#想家,宿桃源与同乡简主簿志饮,西日衔云叶，南风鼓浪花。亭孤留宿鹢，帆远带归鸦。岁月惊为客，儿童问到家。他乡逢简簿，又作醉生涯。
思乡,愁绪#想家,其十八,犹乘五十时，多学母为师。膝下如南面，无令游子知。
思乡,想家#思念,步溪以长至雪夜来都有诗次和,相思千里雪中来，今日人间始可哀。垂老未平君垒块，有诗能使我低徊。故乡近腊山应好，世事如云斗又回。会面且难归岂易，花时傥及醉丰台。
思乡,哀伤#想家,其二,海月生遥浦，轮高望转微。最怜羁旅影，尚与弟兄依。照树惊乌绕，横江见练飞。故园千里外，何处赠清辉。
思乡,哀伤#愁绪#想家,繇陆入蜀过万县雨甚泥泞今顺流抵此暑甚忽雨晴后有赋时七月望日也,一署耽行役，雨过觉心凉。记及来时路，梅雨正瀼瀼。天生桥畔度，夹道丛苍莨。秀岩开锦壁，石涧响笙簧。赖此怡心目，不厌溅衣裳。今也乘苇下，秋月聘溪光。适会所经地，如友晤他乡。把盏试长眺，清飙一何扬。僮仆亦以喜，巫峰路不长。明朝荡漾去，楚水接清湘。
思乡,哀伤#愁绪#怨恨#想家,建州逢陈德辉,已分别离久，何期此地同。西城山路近，南浦野桥通。信宿情何极，他乡岁欲终。维舟无限意，相对有飞鸿。
思乡,哀伤#愁绪#想家,其二,偶逢佳节联诗会，节未来时兴转新。作客他乡唯独我，逢时觅句有同人。深秋已想开兰棹，胜友犹留落葛巾。老去可能身健在，明年明日去来频？
思乡,愁绪#想家,玉皇阁对雪怀黄丈淳父,雪后登楼兴未赊，仙人香案挂寒霞。帝京初晓浑如玉，宫树先春已着花。人意喜时消作水，马蹄行处踏为沙。黄公垆畔新醅绿，游子如何不忆家。
悼亡,孤独#失意,哭杨攀处士,先生忧道乐清贫，白发终为不仕身。嵇阮没来无酒客，应刘亡后少诗人。山前月照荒坟晓，溪上花开旧宅春。昨夜回舟更惆怅，至今钟磬满南邻。
思乡,哀伤#愁绪#失意#想家,九日登城楼宋故都门,佳节倚秋城，朋曹晚相逐。窃怜坎廪心，暂寓登临目。日落故乡杯，霜寒游子服。百里览山河，千年看陵谷。生欣盛时康，追叹亡王促。帝功颓九五，霸气消百六。犹能识宫观，但见登樵牧。纵酒在高楼，悲歌对乔木。身同司马病，怀异步兵哭。举头望长天，万里来鸿鹄。默寻阶除降，独去归茅屋。
思乡,哀伤#愁绪#想家,陪禊亭夫子登镇海楼即事次支亭韵,黯黯离愁已数秋，相逢岭表复陪游。时当美景思豪饮，人在他乡爱倚楼。海燕来时天正好，沙鸥飞处雨初收。黄橙紫蟹聊堪醉，作赋应题最上头。
思乡,哀伤#愁绪#孤独#想家,中秋日赵文度过小饮,相逢说牢落，况乃值清秋。满地已黄叶，他乡应白头。酒边愁较缓，身外老堪休。为赠青天月，须君尽日留。
怀古,孤独#失意,燕昭王墓,落落高坟直到今，秋风惆怅独登临。燕山草落霜逾苦，碣石沙寒日易沈。逆旅祇怜余白首，荒台不见有黄金。莫言近代无良马，孤负当年一片心。
思乡,愁绪#失意#想家,九月朔日,九月朔日冲飙强，楼头金铁声锵锵。骚人有赋写新景，游子无衣忆故乡。乍冷不愁钟汗落，长吟惟厌庾尘扬。未应飘尽梧桐叶，留荫残枝宿凤凰。
思乡,孤独#失意#想家,春晚即事二首 其一,纷泊杨花逐晚风，杜鹃声彻故园东。百千种事孤愁外，四十馀年一笑中。血作公文缘分定，膊成山字坐诗穷。少时怀抱今寥落，惆怅西窗夕照红。
思乡,哀伤#愁绪#想家,其三十八,今日复明日，明日能几何。壮心萧索尽，思念恒苦多。引领望故乡，川路犹且长。巢燕巳北飞，宾鸿亦南翔。我独无羽翼，慷慨中自伤。
田园,惊讶#失意,闲居,无才甘放弃，身世已蹉跎。筑室山花满，应门水鸟多。塞翁殊不尔，蕉鹿竟如何。咄咄千年事，行吟一曲歌。
思乡,哀伤#愁绪#想家,望月吟,明明三五月，二八还复缺。他乡见月团，何如在家欢。在家杯酒煖，在路衣裳寒。泪随天河水，流向海东边。海东有弱流，转首为桑田。哀哀精卫鸟，冤苦相交煎。含情诉明月，愿月长在天。云来月暂晦，云去月依然。瑶琴弹别鹤，会待知音传。
怀人,孤独#思念,塞下追忆乌江之会寄李诚之待制,主人忘倦客忘归，长忆江边惜别时。日下青山犹促席，风冲画鹢正酬诗。盘堆白玉鲈腴美，手擘黄金蟹壳肥。今日相思孤戍里，尘沙满眼鬓垂丝。
悼亡,流泪#失意#想家,哭长清李处士,先生德学巳经年，此日人传地下仙。细草春风虚讲席，孤灯夜雨罢吟毡。门传通德推前辈，家有藏书启后贤。惆怅诸生齐洒泪，太玄坟舍在寒烟。
怀古,想家#思念,采石矶谪仙楼怀古,不见矶头乌夜啼，仙楼风景苦凄凄。云移晚雨当窗入，雾宿春江拥槛齐。有客空吟青玉案，无人更醉白铜鞮。登临不尽古今感，矫首寒山日欲西。
思乡,愁绪#想家,其二,参差楼阁映山开，往往舟船叠鼓催。树下花阴游子避，朱旗皂盖使君来。
思乡,愁绪#流泪#想家,其九,秋风动千里，游子何翩翩。早行多所怀，慷慨私自怜。严霜覆四野，明星出高天。涕泪一以下，中道忽言旋。踟蹰恋徒侣，不知身弃捐。客从远方来，遗我缯綵笺。故人俱白头，安得独盛年。
悼亡,哀伤#流泪,哭诸贞壮,殁无赴告病无书，流涕生平痛有馀。未尽话言难再共，百千诗稿更何如。
思乡,想家#思念,赠风鉴雷霆电,雷迅乃成霆，先机烁飞电。震动江海间，洞烛鱼龙变。君术亦如此，骇物豁神见。舌端声欲鼓，目光照人面。心与造物游，其名匪徒炫。萧萧蓬鬓斑，客路犹未倦。敬亭好山色，馀翠落团扇。秋风凄以高，乡心逐归燕。
送别,孤独#失意,六月三十（一作十三）日水亭送华阴王少府还县（得潭字）,亭晚人将别，池凉酒未酣。关门劳夕梦，仙掌引归骖。荷叶藏鱼艇，藤花罥客簪。残云收夏暑，新雨带秋岚。失路情无适，离怀思不堪。赖兹庭户里，别有小江潭。
怀古,愤怒#想家,咏史,楚国有和璧，秦王欲得之。偿以十五城，君臣徒自欺。壮哉蔺相如，奉使无游移。一介西入秦，怒发且裂眦。完璧竟先归，嬴政空尔为。屈身避廉颇，状若非男儿。智勇何其全，英风千载垂。
怀古,孤独#想家,怀古四首 其三 李太白,万里峨嵋客，长安酒肆中。倚才轻妇寺，为国爱英雄。大药求先得，千金散后空。只今思笑语，犹似堕江风。
思乡,愁绪#想家,郭山人次甫从东海来将游北海留止轩中因赠 其一,双屐带莓苔，新从日观来。山川游子梦，风雪故人杯。龙性应难驭，鸾情不易媒。莫言成独往，高浪驾蓬莱。
思乡#悼亡,愁绪#想家,哭吴健父,寒日沉沉下远村，空堂寂寂闭黄昏。文章命薄谁知己，山水情多即故园。一壑荒烟收病骨，三更冷雨送愁魂。伤心莫问王孙草，几日春风绿烧痕。
思乡,愁绪#想家,书怀,西北高楼未可攀，东南孔雀自飞还。梦回海上桃榔雨，春尽淮南桂树山。游子风尘千里外，高堂客鬓百年间。无端惊起沙头雁，一夜群归度庾关。
战争,孤独#想家,送陈逸梅孝廉北上,频年烽火话江城，壮志何时慰请缨。击剑敢谈天下事，上书又作日边行。短衫匹马长征客，白草黄云远塞情。珍重前途风雪紧，遥知此夜酒频倾。
思乡,恐惧#惊讶#想家,夜吹箫,水调歌头按六幺，此时清兴月同邀。却愁惊惹思乡客，只把低声度玉箫。
思乡,孤独#惊讶#想家,沈德潜为其父请封陈亲遗训声泪俱下此所谓终身之慕乎甚嘉悯焉从其请而赐之句,书笈旧行装，逝将返故乡。成名发惊白，锡类诏誊黄。奚用悲寥落，应知遂显扬。斧邱陈奠处，不愧教忠堂。
思乡,愁绪#想家,其二,北风吹我襟，望子不得见。跂立恨足短，泪落迸如霰。草树摇寒凉，二曜急流电。游子在路岐，襦薄马悲颤。未明戒先驱，薄暮苦后殿。空谷多松柏，念此步不进。
思乡,愁绪#想家,春日有怀,日映纱窗红，鸡啼茅店晓。倚杖踏春郊，春光入面好。柳条曳轻烟，莺声转新巧。关河游子心，依依视瑶草。
闺怨,怨恨#想家,闺怨,别恨迢迢千里馀，天涯何处觅音书。花间羞见双双蝶，水上愁寻六六鱼。
田园,哀伤#流泪#失意,昌化朱浪潘子云汉臣季子也汉臣既物故持其季父圣与诗来因问堪村徐季登其健如昔昔戊戌省试后道出昌化馆于（疑当作与）汉臣一日同访季登遇榜下第于渡口今三纪矣因子云告别有感前事作此章以饯之为我谢圣与兼简季登,朱浪山春啼杜鹃，溪南溪北刺舠船。人生几度年三十，世路重逢事百千。客已倦游今老矣，君须揖别故凄然。从容有问居閒意，为说湖庄水一川。
怀人,孤独#想家#思念,岁暮酬沈融谷见怀之作 其一,徙倚江楼忆别时，琼枝何自慰相思。天涯岁晏犹为客，岭上花开定有诗。斜日孤帆迷远渡，西风一雁下秋池。蛮乡旅食多憔悴，愧尔青云物外期。
思乡,愁绪#想家,其二,秋风来高楼，楼上栋云飞。登楼杳西望，阴阴天云垂。天阔渺无极，游子去不归。不归在何许，意采南山芝。
送别,哀伤#想家,虢州送郑兴宗弟归扶风别庐,佐郡已三载，岂能长后时。出关少亲友，赖汝常相随。今旦忽言别，怆然俱泪垂。平生沧洲意，独有青山知。州县不敢说，云霄谁敢期。因怀东溪老，最忆南峰缁。为我多种药，还山应未迟。
思乡,哀伤#愁绪#想家,分宜示沈弟,水后虽颓圮，江边不寂寥。嚣声收市井，落景见渔樵。喜我扁舟泊，劳君半道要。他乡惟表弟，兹语验今宵。
思乡,失意#想家,再出梧州趁舟东归不及,惆怅江头又一回，恁高聊当望乡台。暮云漠漠沉归雁，细雨濛濛暗绿苔。万顷烟波渔唱断，百年孤驿野花开。春光到处看如此，独我长吟去复来。
思乡,愁绪#恐惧#惊讶#想家,寄三兄 其一,思乡三岁切，近里一家惊。虎口逃非易，鸿毛掷太轻。累君作宾石，哀我似台卿。壁里兼车里，终身感此情。
思乡,流泪#想家,春悲行（伯三七七一下同）,夜鹊南飞倦，鸣鸡屡送晨。忽闻芳岁到，今日故园春。试上亭台望，氛氲江树新。的的韶阳萼，迢迢佳丽人。音容旷不接，景物徒相因。别怨如流水，移恩念积薪。垂泪三危露，心断二京尘。远役鸿为伴，荒亭鬼作邻。吾生殊卉木，憔悴此江滨。
怀人,怨恨#失意#思念,李咏萸索寄秋诗稿,生平臭味繄谁亲，况复衰残逼仄身。司业多情惟劝饮，郑虔善绘却嫌贫。分金诣重心先醉，啄木嘴长性讵驯。异日相思怜索莫，寄秋诗草属高人。
山水,哀伤#恐惧,登泰山作,神皋表东海，作镇何穷窿。气匠搆万有，挥斤辟鸿濛。颓然压九野，奔伏如游龙。飞梯倚立壁，侧足临绝淙。灵猋生两腋，乃造玉女宫。仰视但苍莽，欲往阶何从。平生汗漫游，泠然感绝踪。海日连周观，悲风起秦松。息影止岩下，摇心尚忡忡。
思乡,哀伤#愁绪#孤独#想家,其二,盘马秋郊向石门，插萸韵事不堪论。独怜飘泊他乡客，枨触家山愈断魂！
思乡,喜悦#想家,题竹赠表兄徐齐纨庾使南归,银床风起雪梦酣，鹧鸪日暮啼江南。江南秋意满林坞，天仙握佩云毵毵。绶溪孙子壶南住，平生剩有潇湘趣。翠袖年来别恨多，且拾琴书赋归去。故园到日秋色阑，相看喜有青琅玕。珊瑚石畔坐凉月，自把瑶笙招紫鸾。泠泠高兴不可极，人在瀛洲正相忆。清风三径莫教荒，会卜他年来借宅。
战争,哀伤#想家,闻岢岚被兵,三冬几烽火，诸将亦豪雄。月冷胡笳断，云低汉垒空。勋名身后别，边议眼前同。枯木惟啼鸟，凄其向晚风。
思乡,流泪#想家,忆常熟,故乡奇胜甲天下，拳石撮土无痴顽。南寻丘壑不如意，益思吴越深长叹。近时边瘴皆乐土，一念家山清泪潸。自嗟衰病筋力软，当前峰壑愁跻攀。山灵笑我不深入，空抱琐骨呜珊珊。
思乡,哀伤#愁绪#想家,寄远,坐想亲爱远，行嗟天地阔。积疹甘毁颜，沈忧更销骨。迢迢游子心，望望归云没。乔木非故里，高楼共明月。夜深秋风多，闻雁来天末。
思乡,哀伤#想家,夏日招同毛子霞徐臞庵周金山赵双白张研铭汉度董苍水沈雪峰诸子集用双白韵,掉臂兵戈际，如君行路难。江山同放逐，歌哭互悲欢。市迹寻梅尉，乡心梦橘官。一身天地窄，只是酒乡宽。
思乡,孤独#想家,风雨中寻李十一因题船上,匹马来郊外，扁舟在水滨。可怜冲雨客，来访阻风人。小榼酤清醑，行厨煮白鳞。停杯看柳色，各忆故园春。
思乡#怀人,愁绪#想家,重过任四辰旦书馆因忆王十六先吉韩十七日昌并于此馆同受书家兄门下今三君皆先后通籍而予独羁迟于此徘徊睹观遂有斯咏,杨子居犹在，黄公垆已非。故人通籍久，游子到家稀。几度移书幌，重来访钓矶。花前低置榻，竹里暗藏扉。绿水围丹灶，青苔绣石畿。时乘争献策，夜读记添衣。北面师卢植，东头坐陆机。回看著书处，唯有暮云飞。
思乡,哀伤#愁绪#想家,病愈九日郊游,九日身初健，西郊强一游。远山寒积雪，孤树老禁秋。何地寻黄菊，他乡易白头。那堪高处望，风色逼人愁。
思乡,哀伤#愁绪#想家,苦雨行,泥滑泥滑傍篱落，补屋补屋呼屋角。复有菰蒲深更深，村边尽日啼姑恶。风雨无赖送春归，江北江南水半扉。黄笠青蓑乘棹去，萋萋草长没渔矶。此时合闭茅堂坐，何堪更鼓他乡柁。四月沿溜下阊门，云连山顶烟护村。东风卷浪轻帆健，过尽千峰酒一樽。及抵家山更萧索，雨亦不收风又作。何时巷陌听啼莺，一洗从前唤雨声。
思乡,哀伤#愁绪#想家,李二侍御丹阳东去新亭,姑苏东望海陵间，几度裁书信未还。长在府中持白简，岂知天畔有青山。人归极浦寒流广，雁下平芜秋野闲。旧日新亭更携手，他乡风景亦相关。
思乡,想家#思念,过李陵墓,降入天骄愧将才，山头空筑望乡台。苏郎有节毛皆落，汉主无恩使不来。青草战场雕影没，黄沙鼓角雁声哀。那堪携手河梁别，泪洒西风骨已灰。
田园,孤独#怨恨,昭国闲居,贫闲日高起，门巷昼寂寂。时暑放朝参，天阴少人客。槐花满田地，仅绝人行迹。独在一床眠，清凉风雨夕。勿嫌坊曲远，近即多牵役。勿嫌禄俸薄，厚即多忧责。平生尚恬旷，老大宜安适。何以养吾真，官闲居处僻。
思乡,哀伤#想家,西征夜,寒重旅衾单，默对灯花谢。乱山荒垒间，独客孤眠夜。寂寞与谁同，寻思似梦中。劳劳无止极，去去忘西东。故乡孟冬别，有约仲冬返。人愿天不从，长征日以远。异县多相知，樽酒话心期。含悲不能语，泪为生别滋。
思乡,恐惧#惊讶#想家,仿昭代诸家体三十八首 六 高太史启 其六 梅花,稍觉逢春客思催，江春无奈促花开。一枝横水寒潭月，几点回风雪砌苔。啼鸟易惊归客梦，陇云空寄故园哀。东风已遣芳心尽，谁与垂杨衒楚台。
思乡,哀伤#想家,落叶仿虞许旸谷（嵎）三首 其一,弥望疏林玉露伤，华年踪迹费思量。惊尘胡马来洮水，落日风帆下建康。素女何必供野火，青山真面破天荒。故乡亦有登楼感，长忆天涯泪几行。
思乡,愁绪#想家,蒋酉君为汪紫沧画菜索题,君昔养亲惟小园，白菘紫芥供晨昏。君今已食大官饩，梦寐何曾忘此味。秋来见菜应思乡，蒋家三径吾求羊。玉堂云雾看落笔，中有故畦风露香。
怀古#思乡,想家,怀古二首（龙舒本题作半山岁晚即事二首） 其一,日密畏前境，渊明欣故园。那知饭不赐，所喜菊犹存。亦有床座好，但无车马喧。谁为吾侍者，稚子候柴门。
思乡,失意#想家,高唐道中,好似苏季子，辞燕又向齐。乡心随日暮，望眼尽天低。古道荒人影，寒沙重马蹄。如何愧小鸟，休占一枝栖。
思乡,哀伤#孤独#想家,宝安清明,江边荒草自清明，久客思归计不成。丘陇十年无孝子，兵戈万死有孤生。身当病后哀歌短，家自亡来骨肉轻。未论故园豺虎窟，穷途魑魅尚纵横。
怀人,哀伤#失意,次德尹见怀原韵二首 其一,倦飞无力出风尘，每对来书辄损神。失路又成三岁别，卖文何补一家贫。浮生泛梗仍孤影，上苑攀花偶故人。多少五陵裘马地，等閒狼籍路傍春。
思乡,流泪#想家,燕来,何物天边燕，随时到海滨。喃喃如叙旧，涏涏欲迎人。花雨沾衣黑，芹香入唾新。不关愁见汝，为忆故园春。
怀人,恐惧#惊讶,寄子华内翰时亦宿斋是夕风雨,君居白玉堂，我在红药署。出处岂不同，咫尺限相遇。风雨闻鸡鸣，节物惊岁暮。思君正展转，梦中亦知路。
战争#思乡,想家,青骢白马,青骢踯躅八尺强，黄金络头丝作缰。可怜白马如人长，着地徘徊自生光。青骢白马冶游郎，劳君下都看三阳。可怜白马逐青骢，石桥柏梁五湖东。青骢白马六萌车，可怜今夜宿谁家。借问窈窕西曲娘，白马青骢去无常。借问窈窕西曲女，石城莫愁凭寄语。齐唱可怜泪沾裳，可怜三声忘故乡。
思乡,愁绪#想家,挽刘孟庸,衣冠归旧族，儒术自皇元。落日迷沧海，青山满故园。衰麻悲令子，期杖哭遗孙。海外诸朋友，伤心入梦魂。
战争,恐惧#惊讶,其二,虚闻淮海斗长鲸，十二关河迥不惊。鸣柝夜传千灶火，建牙朝列五家兵。城边星斗峥嵘出，马首风云指顾生。不似南征诸将帅，羽书时共橐纵横。
思乡,失意#想家,边夫怨,一枝长戟六钧弓，千里山河百战中。惆怅故园衣不到，边城容易起秋风。
怀古,哀伤#想家,咸阳怀古,悲风淅淅古咸阳，百代遗踪自可伤。王气有归弓剑没，寝园无祀野云凉。蒿莱满眼英雄去，翁仲含情岁月长。索寞秋原那可问，碧峰斜日向苍苍。
思乡,哀伤#想家,其十一 回车驾言迈,壮士悲白日，达人爱景光。景光无停留，鬓发忽以苍。严霜被野草，行旅思故乡。禽鸟有所识，百蛩知潜藏。如何不黾勉，老至空自伤。
山水,恐惧#想家,望建康诸山,白沙城上望金陵，满眼风烟草树青。山色千年围故国，江流万里赴沧溟。惊心采石瓜洲渡，搔首长干白下亭。一笑书生强多事，萧萧飞雁落寒汀。
思乡,哀伤#愁绪#想家,寄张德祥,细草碧侵池，幽花亦满枝。群生俱有德，造物定谁私。故国春将暮，他乡日自迟。论文一樽酒，何路得追随。
思乡,流泪#恐惧#想家,喜林天懋至得家书,故人传信至，喜极却忘餐。虽有平安字，未开犹胆寒。算程何日寄，秉烛几回看。两月思乡泪，今宵应暂乾。
闺怨,哀伤#想家,浣溪沙 闺情,泛水浮红自在流。风前花落思悠悠。堤边杨柳弄轻柔。细雨淡烟芳树寂，轻香浅梦画屏幽。寸肠禁得许多愁。
思乡,愁绪#流泪#失意,秋日述怀 其一,潦倒羁游子，伤心两鬓华。途穷唯有泪，世乱更无家。雨暗闻寒雁，风悲急暮笳。艰难今一概，何处问生涯。
思乡,哀伤#想家,试诸葛生笔因书所怀寄诸弟 其一,腊雪催寒尽，春风送暖微。浪为青绶系，愁望白云飞。尘事朝朝在，乡心夜夜归。岁时如故国，忆戏老莱衣。
思乡,怨恨#想家,黄陂道中,故乡东望隔齐安，马首才旋去不难。略似霸陵临渭上，瑟声清怨走邯郸。
思乡,哀伤#愁绪#想家,丁酉八月十二夜武陵对月是日省除青田主簿,明月相将满，照人归兴长。清光疑不夜，孤影在他乡。剩把芳醪酌，从无锦瑟张。桂花偏有意，兹夕送天香。
思乡,哀伤#愁绪#想家,其四,师事朝云与暮烟，几人同好合媸妍。他乡养素宜安分，卖画囊无造孽钱。
战争,哀伤#失意,闻琵琶,多病多愁红叶边，琵琶切切到尊前。过滩流水初成响，出谷秋声尽入弦。梦断忽催金殿曲，恨长犹锁玉关烟。相逢不洒青衣泪，辜负江洲月满船。
思乡,流泪#想家,夜宿雷塘墓庵,离乡远游子，常悲岁月深。一朝暂归养，汲汲惜寸阴。兹来得展墓，仿佛同此心。敝庐仅一宿，徘徊恋旧林。暮愁夕阳坠，晓迫明月沈。梦魂讵能定，毛色忽已侵。逮存恸畴昔，靡盬念斯今。行行重回顾，涕泗空沾襟。
思乡,愁绪#想家,其二,笛里新翻曲谱新，馀声掩抑散遥邻。听来我最思乡切，不独山阳作赋人。
思乡,哀伤#愁绪#想家,题画 其一,远道西风落叶寒，萧萧孤蹇上长安。关山不似人心险，游子休歌行路难。
怀人,愁绪#思念,和吴学正见寄韵二首 其一,一从相别后，寄迹各东西。岁月身惟老，风尘眼欲迷。依山松径窈，临水草堂低。独坐相思夜，凄凉月满溪。
思乡,愁绪#想家,赠姜二承烈赴从叔上元官署,横江草色柘袍轻，游子鸣榔报水程。村市春烟迷浦溆，布帆朝雨近清明。河阳花县迎潘叔，建业官厨访步兵。天府嵯峨形势壮，相逢还上石头城。
战争,哀伤#想家,悲武昌,武昌兵甲雄天下，王孙节制何为者。白马将军飞渡江，壮士弯弓不敢射。王船未过鹦鹉洲，红旂已簇黄鹤楼。美人散走东南道，一丝杨柳千丝愁。战鬼衔冤夜深哭，王孙独在淮南宿。淮南美酒不论钱，老兵犹唱河西曲。九江昨夜羽书传，九江太守愁心悬。焉得将书报天子，哀哉不识颜平原。
思乡,喜悦#想家,春来,客愁拟向春来减，春到愁翻倍旧时。走马已无年少乐，听莺空有故园思。日光皛皛浓熏草，风力扬扬缓堕丝。辟历沟南酒家路，共谁来往问花枝。
怀古,哀伤#想家,武城怀古①,停桡齐赵路，河上见孤城。故国佳公子，高台亦已倾。川光孤屿敛，暝色片云生。呜咽清漳水，千秋恨未平。
思乡,哀伤#愁绪#失意#想家,其三,玉容花貌日摧颓，夫婿他乡未卜归。一点妾心何所似，精金百鍊不成灰。
思乡,哀伤#愁绪#想家,示楷,忆从春燕共群英，乡国虚传甲第名。千里冰霜心尽赤，几人萍水眼偏青。他乡得病悲妻子，薄宦归家笑弟兄。谁判忧虞需富贵，秖应江海老浮生。
田园,喜悦#想家,山村,一径松阴转，人家半岭分。溪声常带雨，鸟梦不离云。野兴吟秋色，间情醉夕曛。羡他田舍乐，鸡犬亦欣欣。
思乡,愁绪#怨恨#想家,观秋潮,八月西风嘘沆瀣，长江协候肆澎湃。钱塘王气天所钟，非为子胥逞灵怪。海门三山缥缈青，双练夹岸奔雷霆。蛟龙鼋鼍匿形影，银涛雪浪翻沧溟。踏浪群儿惯行险，出没波心旗闪闪。须臾潋滟潮信平，荡漾渔舟千万点。天低暮霭袭人衣，游子兴尽各云归。独有骚翁看不足，吟到夜月扬清辉。
怀人,孤独#思念,寄华玉,去岁君为蓟门客，燕山雪暗秦云白。马上相逢脱紫貂，朝回沽酒城南陌。燕山此日雪雰雰，祗见秦云不见君。胡天白雁南飞尽，千里相思那得闻。
田园,喜悦#想家,过郑州雨后道泞肩舆杂出村落畦陇间青葱弥望甚可乐也,午炊荥河饭，晚指郑城宿。雨后清风生，一日变凉燠。仆夫畏泥泞，迂道几萦曲。落身禾麻中，平野舞净绿。敷荣己可爱，未暇计成熟。平生老农书，虽好未竟读。微官田园兴，久矣念空蓄。但求阳羡米，敢盗太仓粟。吾侪亦何须，衣食望粗足。提筐出村女，联袂共墙屋。怅焉感远游，万里双转毂。
思乡,愁绪#想家,其二,往岁戍河阳，今年出定襄。暂随祭征虏，誓斩左贤王。铁甲凌寒雾，毡重积夜霜。防秋今正急，壮士莫思乡。
思乡,流泪#想家,王生小景,何处佳山水，依稀类辋川。春风摩诘画，夜月剡溪船。云树乡心外，莺花客泪边。不嫌茅屋小，应喜是归年。
思乡,愁绪#想家,其三,西风正浩荡，出门无所寻。强起理菊花，聊以慰我心。傍篱见南山，经旬阻秋霖。岂不欲傲游，虑此泥泞深。凉飙带寒烟，暝色著高林。归鸟未遑栖，槭槭风叶吟。游子悲故乡，感叹岁月深。一室蔽蓬蒿，空壶绝孤斟。徘徊东墙下，仰视林端参。耿耿夜何长，白露湿衣襟。
思乡,愁绪#想家,思乡,阆苑蓬山道路长，海天愁思正茫茫。回肠一似桑乾水，万转千盘绕故乡。
田园,恐惧#惊讶#想家,江村,青山影空钓石寒，海门秋色浓可掬。渔人带蓑卧不惊，沙鸟欲起还相逐。一声款乃及暮归，南邻唤酒酒初热。丝丝细雨急收网，一抹斜阳挂枯木。
思乡,愁绪#想家,其二 吴明卿,吴生荡涤士，明德复何早。高举凌风翮，青云漫浩浩。良士冠带会，斗酒弄辞藻。一弹中清商，下里难为好。知音率已稀，隐几存吾道。众言纷盈庭，胶漆各自保。掩耳走淆乱，褰裳度潢潦。骂坐岂尽狂，流俗令人老。陆沈金马门，怀袖谏书草。白日有弃捐，游子悲不造。
战争,哀伤#愁绪#想家,风雨夜泊樟树怀临江诸亲友,四月北风寒欲生，雨昏沙岸断人行。亲朋满目不得接，樯杵孤灯徒尔明。平川渺渺际江树，岐路悠悠深客情。津头吹笛者谁子，愁入关山时一声。
闺怨,愁绪#想家,春怨,长信多春草，愁中次第生。君王行不到，渐与玉阶平。
怀人,失意#思念,寄叶审言,千里相思黄叶初，喜传消息慰离居。姓名漫入山公启，怀袖元无贾谊书。已分耕芸供赋敛，胡令汲引到樵渔。临歧踯躅频回首，风雨萧萧雁正疏。
田园,孤独#流泪#失意#思念,后秋兴八首辛丑岁逼除作。时自红豆江村徙居半野堂绛云馀烬处 其八,流年老去付逶迤，取次春生仆射陂。才子朱弦歌绛雪，佳人锦字问琼枝。一龛灯永鱼声静，三叠琴繁鹤舞移。莫为牛衣频叹息，与君容易鬓丝垂。
思乡,愁绪#想家,过宁远值王直夫公出不得晤语赋怀二首 其一,合并良未易，君去何时还。相暌日以远，形影渺难攀。衡阳无雁度，音信亦孔艰。念我同声者，寥寥天地间。仗剑从西来，驱车历万山。凭君一尊酒，慰我游子颜。地近等秦越，何由写肺肝。岂无杯中绿，独酌不成欢。
战争#思乡,想家,其二,水边新筑类禅居，麈尾玄言颇湛如。相示右军修禊帖，未成中散绝交书。马曹了不关公事，狗监何烦荐子虚。便欲图君丘壑里，故园烽火更踌躇。
战争,愁绪#想家,环县,灵武城高接夏州，逶迤山势引边愁。胡来六月常烽火，农起千军尽戍楼。草树阴阴刁斗夕，云沙莽莽玉关秋。比年耆旧多湖海，节制谁能范老俦。
怀古,哀伤#想家,姑苏怀古 其一,阖闾兴霸日，繁盛复风流。歌舞一场梦，烟波千古愁。樵人归野径，渔笛起扁舟。触目牵伤感，将行又驻留。
思乡,愁绪#失意#想家,甲子三月五日抵沈阳,归来身世感歧途，廿载飘零菀复枯。蓬室栖迟惭角绮，金门饱死愧侏儒。云山无恙人将老，天地多情草又苏。风木空馀游子恨，蓼莪吟罢泪模糊。
思乡,哀伤#愁绪#想家,秋思,身世如萍梗，他乡总是愁。暝灯虫入夜，残雨叶翻秋。坎止知何处，暌离似胜游。虚舟从所适，无日是安流。
思乡,愤怒#哀伤#愁绪#想家,元夕寄戴比部金溪先生,郎官芋食最宜男，元夜他乡旧俗谙。大有吉祥欣卜茧，尚余风味互传柑。一天春气银蟾丽，百道镫光火凤含。忽忆去年今日事，归帆初卸酒初酣。
怀人,哀伤#思念,寄北行过相思岭因而有作,相思复相思，与子分袂久。岂无同心结，十手不能剖。愿一见容华，托梦千里道。回风拂巾帷，暂觏终杳渺。闽山何巍巍，浙水何浩浩。悠悠远别情，徒惜芳年老。不赠连理枝，但赠宜男草。
思乡,想家#思念,挽西园江先生,怪底妖氛犯法星，薤歌愁断路人情。宪纲秋色台中草，史笔春官石上铭。鹤病故园怀旧主，虬蟠丘首护先生。西风不减诸郎恨，吹落寒乌夜夜声。
闺怨,愁绪#思念,悲秋十八咏效晚唐体和邓玄度给谏 其一 （以下寓闺情九首）秋柳,一片閒愁寄两眉，春来风起动长丝。如今短带羞难舞，犹恨纤腰瘦易衰。路远河梁无可赠，曲残羌笛不堪吹。玄蝉亦解怜孤影，怕作清吟助暮悲。
怀人,想家#思念,秋日寄王叔明,吴门又是经年别，杨柳花飞两度春。君去定应归旧隐，我今仍复走红尘。天涯战血流荒草，江上秋风起白蘋。日暮凄凉对城郭，相思独立转伤神。
思乡,愁绪#想家,登雄州城楼,古戍寒云接渺茫，故乡游子动悲凉。江山自古有佳客，烟雨为谁留太行。野色分将愁外绿，物华呈出夜来霜。海门何处秋声急？极目沧波空夕阳。
思乡,恐惧#想家,西昌九日,重阳无地不登台，万里西风送雁来。荷叶尚馀南国色，菊花不似故园开。苏卿履谢人何处，徐稚亭孤榻已灰。千载凭高徒记忆，好将生事问金罍。
怀人,流泪#失意,月夜怀吴康侯,江村绿酒对斜阳，潦倒絺衣坐石凉。古木藤萝悬海月，高原松柏动秋霜。故人不见知何处，邻杵忽闻思渺茫。自掩南窗眠未稳，依稀一梦到池塘。
怀人,哀伤#怨恨#思念,寄天台陈希畋,阴山冰冻尝迎夏，蛰户云雷只待春。吕望岂嫌垂钓老，西施不恨浣纱贫。坐为羽猎车中相，飞作君王掌上身。拍手相思惟大笑，我曹宁比等闲人。
思乡,哀伤#愁绪#想家,其五,独客斋心似老禅，乱山秋水坐苍然。登临且酌他乡酒，爱有橙香入座先。
思乡,孤独#想家,清远道中答胡佥宪,结束事行役，风霜易白头。望乡同海雁，浪迹似沙鸥。岐路频搔首，江山一倚楼。欲裁王粲赋，幸托李膺舟。北上初辞粤，西归已梦周。本非游说客，空愧黑貂裘。
思乡,哀伤#愁绪#孤独#想家,九日怀惟起弟客吴,去年九月客吴门，忆汝凄凉欲断魂。今年汝作吴门客，一望关河千里隔。我家兄弟大参商，岁岁年年俱异乡。梦回闽海风尘远，目极吴门匹练长。秋风飒飒秋光老，登高望远伤怀抱。天涯游子滞还期，篱下黄花为谁好。
悼亡,孤独#怨恨,哭姊丈沈宏度,公昔姻我家，我发未受束。公今去人世，我发亦已秃。周亲能几何，断我残手足。平生数见面，一岁难五六。况兹永诀绝，长往不可复。我姊苟存活，短焰然寸烛。岁月坐成暮，谁来慰幽独。芒棘刺我肠，冰炭置我腹。添我头上霜，销我骨中肉。钟情与愁激，饮泪不成哭。仰天天为高，俯地地难缩。却恨海门山，青青长在目。
闺怨,流泪#思念,生查子 夏闺,二月算当归，于今将半夏。谁与醉菖蒲，芍药吹残也。啼鸟宿纱窗，清泪珍珠泻。红豆尽抛残，笑把林禽打。
思乡#怀人,想家#思念,忆故园兄弟,故园兄与弟，一别又经秋。昨夜相思梦，分明到广州。
思乡,孤独#想家,画扇 其一,水阔秋光变，乡心在客舡。高楼见红柚，诗意写樊川。
山水,流泪#失意,登宝通寺,罡风吹到九霄来，塔顶摇摇势欲摧。叠嶂有灵横地出，长江如线画天开。吾生幸得观三楚，此笔曾经赋五台。久客悲秋殊潦倒，盛年空负菊花杯。
思乡,哀伤#愁绪#想家,闻小儿欲归,风雨泥途汨汨忙，新春残腊寄他乡。归期趁得天涯燕，社日飞来入草堂。
思乡,哀伤#愁绪#想家,汉江夜泛,泛舟入玄夜，奄忽越江干。员景颓西林，列宿粲以繁。凝霜飞水裔，回飙荡微澜。孤鸿从北来，哀鸣出云间。时迁物屡变，游子殊未还。短褐不掩胫，岁暮多苦寒。悠悠念行迈，慊慊怀所欢。岂不固时命，苦辛诚独难。感彼式微诗，喟然兴长叹。
怀人,失意#想家#思念,送刘别驾莘叟赍捧入京兼寄少司农刘默庵,功曹转运忽三年，话别秋阴山月圆。圣母更劳上寿表，故人重写赠行篇。一官尽瘁忘霜鬓，万里关心共雪天。为问侍郎相忆否，乱离去住两茫然。
思乡,失意#想家,闭户,闭户少人到，相依有影随。却愁惟醉好，多病与间宜。边迥秋来早，山高月上迟。一声长笛起，吹动故园思。
思乡,愁绪#流泪#想家,寒食舟中寄怀舍弟懋直,天涯谁不念离群，况复连枝暮景分。入望千山帆外尽，断行孤雁雨中闻。关心岁序悲游子，堕泪松楸独看君。野哭郊原寒食过，扁舟何处不销魂。
思乡,愁绪#孤独#想家,望云（为友人兴化侯文标赋）,白云本无意，镇日空崔嵬。游子亦何心，栖栖白云隈。驾言客幽燕，远家闽山麓。亲舍几时别，白云犹在目。忆昨初别时，亲旧慰我情。古人三釜养，努力事兹行。契阔既柰何，时哉且高卧。怕见旧罗襦，醉舞春风破。
思乡,失意#想家,寄澶渊李后庵,十年征戍落江湘，百粤心旌转故乡。汉帝有时徵贾谊，梁园此日释邹阳。澶渊鸥鸟盟犹在，海岱棠阴念不忘。忽见宾鸿问消息，几番书札待南荒。
思乡,哀伤#想家,歌风台,黔首厌秦暴，龙德奋炎刘。英雄乘天诛，拔剑起相仇。天风隳陵谷，飞云扬九州。天下事既定，怀土未遑休。置酒宴高台，中厨进庶羞。悲歌落林木，父老皆涕流。功臣日菹醢，壮士从何求。至今丰沛间，长顾使人愁。故乡帝所爱，零落遗旧丘。大运各有终，圣贤谁能留。焉知万岁后，魂魄复来游。
田园,流泪#失意,墅村杂咏五首 其一,避地心方定，耽诗癖渐增。闭门防俗客，下榻待高僧。远志虽云骥，生涯尚雪灯。圣恩原旷荡，潦倒愧无能。
思乡,愁绪#想家,其二,范宰不买名，弦歌对前楹。为邦默自化，日觉冰壶清。百里鸡犬静，千庐机杼鸣。浮人少荡析，爱客多逢迎。游子睹嘉政，因之听颂声。
思乡,哀伤#愁绪#想家,述怀,紫芝黄独几回新，霜雪山中又见春。万古光阴双过客，五年江海一归人。豺狼满地无行路，戎马他乡有战尘。浉水河边钓台上，分明天与此闲身。
山水,流泪#想家,游凤池寺,凤去池荒今几年，碧梧翠竹故依然。鸣檐流水涓涓下，排闼群山衮衮前。幸有清风继莲社，不堪斜日近虞渊。归途满眼春耕了，劝课无功愧力田。
思乡,哀伤#孤独#失意#想家,过谈家庄始有杏花时距谷雨仅七日,才卖餦餭餐酪粥，江南花信纷相续。绯桃素李无数开，社鼓鼕鼕酒新熟。燕齐之间春最迟，若挍月令斯失时。箧中裌衣空复在，至今犹著羔羊皮。凫翁鸭子绕沙紫，啼鵊流莺不到耳。清明已过谷雨来，甫见杏花初放蕊。安得归帆乘便风，故乡节物儿女同。豆筴离离眠地绿，樱桃累累压枝红。
怀人,哀伤#怨恨,忆九韶,春泥滑滑阴连朝，出门跬步难逍遥。阳和黯然舒蔼蔼，风雨倏忽来萧萧。客怀思见故人面，云山阻绝谁相招。故人隐居萝溪曲，残书破砚甘寂寥。奉亲常惧岁月速，学古不使子弟骄。躬耕低头秋谷熟，击壤皞皞歌唐尧。平生于我谊不薄，松柏宁向秋风凋。愧我崎岖昧生理，托身在处云飘飘。何时归来葺茅屋，与子共种黄精苗。
思乡,孤独#想家,其六 黄菊,晚对金尊泛落英，西山爽气入秋明。偏怜骨为淩霜瘦，更羡香缘饮露清。薄宦几年犹浪迹，故园三径正含情。凭君寄谢东篱客，啸傲归来得此生。
思乡,愁绪#想家,题寒林远岫图,游子念故山，岁晏不得归。出门见林薄，日暮烟火微。关河渺千里，猿狖声正悲。况尔霜雪繁，鸟道不可跻。阳春固伊迩，奈此寒无衣。衣寒何足叹，所忧美人违。
思乡,愁绪#想家,太白祠,白也祠堂在，前临牛渚矶。风流映江左，山水尚清晖。小谢东田近，开元旧事非。姑溪好风日，游子亦忘归。
思乡,哀伤#愁绪#想家,枇杷子,枇杷子熟柚花香，游子东风欲断肠。溪上有云谁可渡，数声啼鸟在斜阳。
山水,哀伤#孤独,登聚宝山分韵得春字,踪迹怜身拙，登临纵目频。江山如好客，花鸟故馀春。落落行藏异，悠悠岁月新。数茎初白发，朝夕为思亲。
思乡,愁绪#想家,桃花马,骅骝踏遍武陵春，带得繁英自满身。万点落红霞有晕，四蹄攒白玉无尘。自来龙种真仙种，谁识花神是枥神。醉倚东风归洞口，错疑游子作刘晨。
田园,哀伤#想家,酬乐天晚夏闲居欲相访先诗见贻,池榭堪临泛，翛然散郁陶。步因驱鹤缓，吟为听蝉高。林密添新竹，枝低缒晚桃。酒醅晴易熟，药圃夏频薅。老是班行旧，闲为乡里豪。经过更何处，风景属吾曹。
思乡,愁绪#失意#想家,怀远,睡觉已三更，风吹竹打门。半窗残月影，一枕梦啼痕。转转生惆怅，凄凄欲断魂。不知今夜里，游子落何村。
田园,恐惧#惊讶,夜宿山庄闻蛙声柬雪湖,湖陂青草雨馀时，草里笙歌也自奇。卜岁预应知水旱，向人何必为公私。坐来杂遝春声乱，数不分明夜漏迟。老我山村方习静，可堪惊断梦中诗。
思乡,愁绪#孤独#想家,舟中感怀,故园此去浑如客，异县而今却是家。还日檐楹应着燕，来时杨柳未藏鸦。孤舟泛泛春江阔，去鸟飞飞岸树斜。却忆当年南下日，伤心泣尽日昏华。
悼亡,哀伤#想家,哭元戎少泉侯兄八首 其一,故国逢今日，元枢失旧臣。人间销电露，天上化星辰。磊落英雄气，悲凉骨肉亲。哀歌转难就，握管涕盈巾。
怀人,愁绪#失意,东窗独坐有怀先友秦庄仲纶,旧游久矣怅晨星，溪上梅花岁又更。寂寞柴门多病际，平生双眼为谁青。
思乡,哀伤#愁绪#想家,辞墓,巾车频促去他乡，临路凄其拜墓傍。我奉严亲天外去，诸孙应解办蒸尝。
思乡,孤独#想家,次高侍郎韵,芳村渺渺带平沙，桑柘阴阴一径斜。老去更堪身在客，病馀方觉眼生花。虫声入夜惊秋早，雁影冲寒冒雨斜。西望故乡情不极，白云飞处是吾家。
思乡,愁绪#想家,感怀,浮家万里傍江干，两袖清风去住难。恋阙相如频作赋，思乡张翰独凭栏。关河岁暮风尘苦，鸿雁秋深雨雪寒。待盼春明催北上，又将仆仆走长安。
思乡,愁绪#想家,对酒书怀简句章故人八首 其一,酒酣意气郁难平，醉拥牛衣感此生。岂有文章凌汉魏，空余歌哭激幽并。樽前烟月伤心色，笛里关山变徵声。起坐阑干望乡国，一行旅雁又南征。
思乡,哀伤#愁绪#孤独#流泪#想家,南旺湖夜泊,落日孤舟下石梁，蒹葭寒色起苍茫。青天忽堕大湖水，明月长流万里光。中夜鸬鹚回朔气，南来鸿雁乱胡霜。他乡岁暮悲游子，涕泪时时满客裳。
思乡,恐惧#惊讶#想家,和周尹韵 其一,雨馀秋水绕清轩，心迹双清好莫言。松寺寻僧陪鹤侣，茆檐对客数鸡孙。年光荏苒惊残梦，生事萧条忆故园。兵后故人知好在，那堪白首卧衡门。
思乡,哀伤#愁绪#想家,仆病行,甃鸧南飞鬓毛秃，赤日上山脚皴瘃。仆夫咨嗟荷担苦，十日黄泥九不沐。我携长足三奴丁，一已委顿僵欲瞑。悯其惫困载船尾，赎药入市寻豨苓。呻吟永夜唳病鹤，东风长叫思沧溟。遣之归附估船后，却宿家音涕沾袖。为报堂前垂白人，莫言游子形容瘦。
田园,哀伤#孤独,隺村（为周以发题）,孤冢翳荒原，悠悠不计年。堂封培旧圮，碑篆认初镌。村舍疏还朴，孙枝远更妍。青宵羽衣客，时与下蹁跹。
思乡,愁绪#孤独#失意#想家,其二,干戈满地接山城，所在流亡苦甲兵。游子那堪天北望，孤舟应共雁南征。俱传栾布收彭越，相对黄公哭阮生。惆怅莫须论往事，岭猿已过第三声。
思乡,愁绪#想家,挽钱子道,仙翁回鹤驾，一日驭风归。为息人间辔，还忘月上机。上宾冠剑释，郎尹羽旄飞。盛德乌栖树，清光月照扉。独怜游子恨，还湿老莱衣。
思乡,哀伤#愁绪#想家,其六,松楸凝望肃阴阴，不是他乡亦越吟。风木缠绵千古恨，蓼莪凄断一生心。长云度雁驱寒色，夜雨啼乌送苦音。试问愁肠今几许，南溟难比九原深。
思乡,哀伤#愁绪#想家,至日,短晷催长至，新晴改故阴。风霜游子鬓，节序异乡心。合坐呼卢转，分曹举白深。百年家魏阙，存没一沾襟。
思乡,哀伤#愁绪#想家,其二,匏瓜系不食，壮夫是所羞。出门望长安，远在天尽头。贡士亲署名，行作万里游。念此当乘离，恩情日绸缪。今年槐花黄，挂帆来广州。亦谓此恨浅，待我过深秋。秋风亦已过，别恨终悠悠。欲归不得归，飘蓬迹沈浮。登高插茱萸，重阳风飕飕。以汝异乡思，知我游子忧。千里远相隔，已恨归滞留。何况万里别，益以十年愁。
思乡,愁绪#想家,文选楼眺望,春风将柳色，骀荡入西楼。游子搴帘望，婉如娈女愁。杂花开陌树，归雁隔河洲。京国浮云外，长江日夜流。
怀人,哀伤#怨恨#想家,怀浦舍人长源,祖筵相送槿花时，江上逢春感别离。词客登临芳草变，乡山吟望尺书迟。莺声吴苑行人度，海色官船暝柳垂。最忆玉门听曙漏，思君閒夜益悽其。
田园,哀伤#流泪,辛酉正月二日步至前桥村上冢兼至大姊宅久憩,我行八九里，筋力喜尚强。前扺松柏林，连廛眺层冈。步紧不敢舒，先世之所藏。何意俯仰间，爱弟亦在旁。攀条泫然悲，我鬓久已苍。地下骨肉多，会面庶久长。半里谒姊居，迎门庆扶将。亦有容桼居，阖户罗酒浆。三田昨大收，已彀一岁粮。我谓隙地多，代补几树桑。却待菜作花，还来啜新黄。
战争,孤独#流泪#怨恨#想家,听笛歌（留别郑协律）,旧游怜我长沙谪，载酒沙头送迁客。天涯望月自沾衣，江上何人复吹笛。横笛能令孤客愁，渌波淡淡如不流。商声寥亮羽声苦，江天寂历江枫秋。静听关山闻一叫，三湘月色悲猿啸。又吹杨柳激繁音，千里春色伤人心。随风飘向何处落，唯见曲尽平湖深。明发与君离别后，马上一声堪白首。
思乡,哀伤#愁绪#流泪#想家,于饶阳作,他乡非无侣，远客难为心。高城掩白日，浮云结重阴。萧萧溪谷风，霜霰日以深。葛藟虽缠绵，凋伤委故林。哀乐有殊感，嘤鸟无异音。感激从中发，歔欷涕沾襟。
思乡,哀伤#愁绪#想家,其二,愁思宁堪道，为君意暂倾。白头人几个，红烛夜三更。去住他乡梦，炎凉故里情。不知隋苑外，何处月偏明。
怀人,孤独#流泪#失意#想家#思念,寄答张维中,北辕千里赴陪都，日觉还家计愈疏。人事浮云千变化，宦途平地几崎岖。青山有约长回首，白发无情忽满梳。赖有同年老兄弟，相思时寄数行书。
思乡,哀伤#愁绪#想家,仪真阻浅江上水亭,江上幽人宅，重来记旧游。潮声寒带雨，山色淡宜秋。行尽芙蓉径，依然芦荻洲。他乡亦吾土，何必赋登楼。
怀人,想家#思念,寄马明府,秋云何处寄相思，华发知君满面垂。去国柴桑陶令醉，还家薏苡汉臣悲。竟无尺素传朱鲤，或与仙人种紫芝。一自沧江分折柳，十年摇落鹿门期。
思乡,哀伤#想家,湘潭除夕,束屩志万里，岁尽犹在兹。茅堂闭积雪，高卧湘川湄。邻家节序意，寒笛参差吹。佳人急刀剪，中夜闻声辞。留滞感未弭，景物情难持。褰衾盖蓬首，托寐通所思。故乡有馀梦，所思渺无期。寤叹击床蓐，反侧伤肝脾。人言有彼此，道远不可知。吁嗟壮士怀，岁尽增遥悲。
悼亡,愁绪#流泪#想家,哭出家从祖德林真人,万里天风送佩珂，一丘烟雨暗松萝。伤心二十四涧水，不及诸孙涕泪多。
思乡,怨恨#想家,冬至午后余与冠吴弟登爱菊亭后塔，薄暮唤舟渡湖至江滨品茶而归,孤塔巍然矗半空，登临一览尽西东。绵飞芦白寒难禦，锦染枫丹日尚烘。天暮云生将酿雪，江深潮退不因风。离乡千里身偏健，可奈匆匆岁又终。游山已倦夕阳斜，唤渡□须兴尚赊。一叶扁舟聊拍桨，三间矮屋试烹茶。欲酬茗价囊如洗，归认沙堤路不差。犹忆故乡风景好，五峰相对是吾家。
思乡,想家#思念,其三,百年开口笑应难，静里频惊岁月残。老去不妨蓬鬓改，病来长惜酒杯乾。故园松菊留迟暮，并蒂芙蓉及早寒。莫道秋容零落尽，春风曾照碧桃看。
怀人,哀伤#流泪#恐惧#失意,怀萧次圭,落日燕山晚，忆君易水深。大都常混迹，不次论知音。潦倒穷交色，悽惶失路心。那堪离索后，惆怅此孤吟。
思乡,哀伤#想家,碧沟战场,微雨晓初歇，阴烟过战场。悲风翻野蔓，流水咽荒塘。枯骨生新藓，残魂断故乡。谁输全胜策，干舞念虞皇。
思乡,失意#想家,其四,病起掩关坐，相存人未曾。不眠听夜漏，残渴饮春冰。著录参中垒，抽琴叹广陵。故园芳草色，惆怅已层层。
闺怨,失意#想家,春闺怨,东风帘捲画楼西，目断王孙草色萋。莺织旧愁穿柳线，燕衔新恨湿花泥。梦随流水情添急，眉锁青山翠压低。惆怅天涯春欲尽，海棠花落杜鹃啼。
思乡,喜悦#想家,次韵陈一夔清明感怀,公诗常切故园悲，不耐红尘帽底吹。上巳风光依例好，中年情况自家知。胜游准拟随轻策，贫具惟应有伏雌。明日城东濯缨去，平泉石上送青时。
怀人,哀伤#思念,春日寄怀湛堂,晴烟漠漠柳丝丝，肠断春江是别时。千里相思两行泪，三年光景几篇诗。生涯似兔初营窟，踪迹如蝉不定枝。却怪天遥久留滞，何年得遂鹿门期。
送别,孤独#思念,送羽衣之京,羽衣缥缈拂尘嚣，怅别河梁赠柳条。阆苑云深孤鹤迥，蓬莱天近一身遥。香浮宝辇仙风润，花落瑶坛绛雨消。自是长生林下客，也陪鸳鹭入清朝。
思乡,愁绪#想家,次达子升清明感怀韵,暂停不停风撼树，欲收未收雨阁花。一百五日寒食节，二千馀里游子家。朱雀桥边少语燕，黄鹤楼下多鸣鸦。人生有酒莫滴土，无钱且向西邻赊。
田园,失意#想家,己卯重阳前五日题许村双松寺后禅壁,二十年来此地违，旧时楼阁尚崔巍。乔松千尺白云挂，法鼓一声黄叶飞。拾穗乱闻村妇语，敲门仍识老僧归。西风刮面惊霜肃，惆怅穷檐未授衣。
思乡,愁绪#想家,舜井,马首嵯峨辨历山，舜祠遗井白云间。无烦野老论遗迹，且酌清流湛客颜。古甃碧苔寒漠漠，石栏晴竹雨斑斑。行吟游子空纡目，南望湘烟未可攀。
思乡,哀伤#愁绪#想家,调丹壑二首 其一,张侯邀我入城去，西苑水风终日凉。却笑人间李公子，出门十步似他乡。
山水,恐惧#惊讶,游灵谷寺宗长官留别因饮于此,出城望谷十五里，吹帽东风一面当。春柳变禽惊首夏，午林骑马忽斜阳。逢僧方外衣冠薄，食笋山中匕箸香。记取宗公今日别，千峰钟磬晚苍苍。
战争,愤怒#流泪,其三,白雁兼羌笛，几年垂泪听。阴风吹杀气，永日在青冥。远戍秋添将，边烽夜杂星。嫖姚头半白，犹自看兵经。
思乡,哀伤#愁绪#想家,客中感秋呈王德载卢子明柳陈甫诸公,他乡为客长离忧，一夜新寒感敝裘。对酒正当桑落后，思家偏向雁来秋。白门月冷砧初断，淮水霜深叶自流。不是天涯有知己，萍踪那得久淹留。
思乡,孤独#想家,雨中访吴允兆,寂寂故乡路，心知尚有人。那知今是客，犹忆昔时邻。树暝烟催夕，花寒雨殢春。青山独无恙，宛对别来身。
怀人,哀伤#失意,寄答黄农父,崧台登眺处，远寄故人书。动我旧游思，知君感叹馀。翠华犹髣髴，日月几居诸。惆怅经年别，愁怀惨不舒。
思乡,愁绪#流泪#想家,其二,举世嗟浮薄，谁堪寄死生。空馀交友恨，不见急难情。我昔为游子，公方作远征。那知成永诀，洒泪闭佳城。
思乡,孤独#想家,次韵叶守端阳日湖上宴集,谬玷英髦齿故乡，西溪云日晓苍凉。樽倾北海佳辰至，乐入熏风昼漏长。未放巾车陶令去，且容拓戟少陵狂。他时傥与安昌客，还许门生到后堂。
思乡,哀伤#想家,其二,我所思兮在龙场，何年龙卧今遗芳。潜者勿用用者伤，孔颜当之亦则藏。思君思君白发长，乘彼白云归故乡。
闺怨,哀伤#愁绪,还宫怨 其二,报道羊车指日临，莫题纨扇罢悲吟。双蛾欲画仍教洗，恐负当年辞辇心。
咏物,流泪#想家,题竹,叹息真成汗漫游，经春历夏又嗟秋。林居已是能鸣士，顾我宁非不系舟。江渚出吟聊自适，竹梢清泪浩难收。王孙莫道归来好，芳草天涯恨未休。
思乡,恐惧#惊讶#想家,故园,故园景物饶清赏，争奈游人去意坚。行色乍惊驴系皂，离樽未散鸟窥筵。随宜衣履劳妻制，打叠琴书赖弟贤。旧种菊花频细嘱，秋光护惜短篱边。
战争,哀伤#孤独#想家,饮马长城窟行,饮马长城窟，城边多白骨。征马嘶不前，战士愁难越。秦皇筑紫塞，万里空流血。汉祖围白登，三军困饥渴。马邑夜萧条，龙沙风惨慄。十去七不还，一札九叹息。男儿誇健少，妇女哭呜咽。凯歌何时唱，旄头何日灭。善守在四方，王者无奇烈。
怀人,愁绪#失意,寄钱节①,论月柴门不浪开，命车良为故人来。茫然极目春千里，尚想愁肠日九回。绿水池边聊复尔，黄粱枕上信悠哉。何时共约参寥子，自撷青菁作饭材。
思乡,哀伤#想家,和大妹韵却寄英伦,行间填积百悲欢，援笔旋愁慰语难。江路暗随鶗鴂老，北书又报牡丹残。端持手版期无罪，细数腰围幸未宽。寂寂自惊还汝忆，乡心应怯夜窗寒。
思乡,孤独#想家,其二,万里赴松潘，孤舟别故园。风波江上路，儿女梦中言。月色满前浦，鸡声出远村。思家原有泪，过峡莫闻猿。
思乡#山水,想家,登积庆寺阁,层楼何巍哉，金碧中突兀。俯见百里外，山断平野阔。青天倾东南，伯气忽已灭。忆作皇庆初，六合既同辙。眷兹葭菼中，鬼二成观阙。我来属丧乱，彷佛大业末。奔窜虽云苦，登眺亦颇悦。居庸不可见，太华才一发。故乡今何如，路险复霜雪。苍苍白日晚，目送归鸟没。
田园,哀伤#惊讶,田园杂诗 其二,今晨放大牛，水田调生犊。稚子原上呼，有客访茅屋。田乌噪正喧，招手去何速。念此为谁欤，有马又有仆。舍耕还入门，友谊素云笃。田潦湿我衣，泥涂沾我足，且为解袯襫，易我揖让服。故人持不听，讶我未免俗。呼儿出草堂，敕厨炊脱粟。我去送牛来，今夜留客宿。
思乡,哀伤#孤独#流泪#失意#想家,河从封丘北寻故道所过庐里荡然无遗壮木连抱披蔽中流者强半泰定乙丑秋予自开封归砀山买舟神马渡载书倒前领石而东湍瀑冲激神魄骇动有不可形于言者因念年老亲违历此艰险幸出坦途思警诸子遂述所怀寄众友,桑颠榆蹶大河倾，舟过陶波浪始平。篷影学遮冠盖道，橹声如斥子孙名。塞鸿已厌趋南北，沙鸟谁知乐性情。想像故园松菊在，为谁漂泊尚劳生。
思乡,愁绪#失意#想家,晚抵湘阴,谷口新寒向晚深，湖滨烟火望湘阴。萧疏游子三秋鬓，寂莫骚人万古心。落木天风摇水郭，翻波夕照入霜林。夜来梦绕黄花径，底用瑶琴觅赏音。
战争,哀伤#怨恨#想家,闻洮河警,九塞清宁十二秋，忽传烽火过凉州。寻盟故自非常策，薄伐今谁是壮猷。陇上呜呜流水恨，云边惨惨夕阳愁。沙虫夜语川猿泣，肠断西风独倚楼。
思乡,恐惧#惊讶,夏日喜雨,月落腾云黑，风驰挟雨流。乍惊孤馆梦，却破故园愁。石径静如沐，江城清若秋。明朝问归路，翻恐涨芦洲。
思乡,哀伤#想家,句,归梦如春水，悠悠绕故乡。驻马渡江处，望乡待归舟。
思乡,愁绪#想家,庭草（明本注：乙未四月。） 其一,庭草绿毰毸，庭花闲自开。长鸿抱寒去，轻燕逐春来。时节看风柳，生涯寄酒杯。伤春欲谁语，游子正徘徊。
怀人,恐惧#思念,怀友,镜里衰颜失旧红，当年豪逸梦魂中。山城对月中秋夜，陇雁寄书西北风。遣兴与谁同酒盏，相思无处附诗筒。凭高想到消魂处，落日无言水自东。
思乡,流泪#想家,李侯二首 其一,李侯世名仕，誉重才德优。清白树嘉政，藉藉载歌讴。夫何挽尘鞅，幽幽滞南州。游魂未能归，永怀故园丘。孤云落日淡，惊涛大江秋。匪以见者悲，抑为闻者愁。我亦陟岵子，忽觉涕泪流。
战争#思乡,哀伤#想家,其三,天地悠悠共故乡，眼前差别亦多方。欲知道济庵前路，俱是将军旧战场。
思乡,哀伤#愁绪#想家,夜坐,检点奚囊少鹔鹴，清宵何处问台浆。天于我辈宁无意，节近残冬倍可伤。对此严寒梅几点，照人无寐月他乡。谁家漫奏关山曲，若为王孙惹恨长。
思乡,哀伤#想家,怀友,斜日晖晖荡客舟，落花飞尽水悠悠。故乡回首苍茫外，万叠云山一片愁。
思乡,孤独#想家,其二,沉沉清夜起新愁，处处逢人说旧游。粉署黄堂真一梦，怨云凄雨识孤舟。无儿更溯漳南泽，有恨应怜水上沤。回首方川隔今古，数声啼鸟故园秋。
怀古,哀伤#孤独#恐惧#想家#思念,相思桥怀古别伯严仲林中实还南昌,寻常骊唱已侵襟，桥畔人天幼古今。云外断鸿谁是客，鬓边流水不成音。仓皇山海神仙恨，迟暮阴阳草木心。万劫悲欢争一晷，晚烟愁觑故园深。
思乡,哀伤#恐惧#惊讶#想家,临安春社行,临安二月天气暄，满城靓妆春服妍。花簇旗亭锦围巷，佛游人嬉车马阗。少年社火燃灯寺，埒材角妙纷纷至。公孙舞剑骇张筵，宜僚弄丸惊楚市。杨柳藏鸦白门晚，梅梁栖燕红楼远。青山白日感羁游，翠斝清樽讵消遣。宛洛风光似梦中，故园兄弟复西东。醉歌茗艼月中去，请君莫唱思悲翁。
思乡,哀伤#孤独#想家,次苏斋再来草元韵①十三首（高邮舟次）,孤舟夜泊一劳人，六十年来半苦辛。水水山山多异地，风风雨雨又新春。炎凉世态随时变，离合乡心结梦真。要破愁城应酒力，倾杯且莫负良辰。
怀古,流泪#思念,题苏武忠节图,海上羁穷茹雪毡，羝羊不乳竟谁怜。十年身受风霜苦，一寸心同铁石坚。虏塞独持龙节在，汉家岂料雁书传。河梁泣别生还阙，始信孤臣节谊全。
思乡,哀伤#想家,其三,抱病登楼纵目时，无边旅思益凄其。长空黯淡朝云暝，落木萧疏暮雨悲。半世光阴黄卷里，百年心事短檠知。故园兄弟多清赏，采采黄花饮对谁。
怀人,想家#思念,行赵堡口寄念东,黄沙漠漠近幽燕，泽国心惊物候偏。远浦送帆初灭影，夕阳到水欲生烟。时名愧我甘牛后，归计多君在雁前。倘遇相思须载酒，南溪柳外听潺湲。
思乡,哀伤#想家,秋霁,积雨霁郊甸，凉风来早秋。蒲柳变冶色，寒螀生暮愁。明河凝素光，青山淡如浮。游目睇行云，感此身世忧。故乡不可见，怅望心悠悠。
悼亡,哀伤#愁绪#孤独#怨恨#想家,哭王舍人升,金门钟动会千官，野老骑驴戴鹖冠。走问堂州王内舍，昨朝客死汉长安。悄然门巷宾朋绝，迢遰家乡行路难。即使过君终挂剑，肯令扪腹竟回鞍。
战争,孤独#想家,塞下曲,骄虏初南下，烟尘暗国中。独召李将军，夜开甘泉宫。一身许明主，万里总元戎。霜甲卧不暖，夜半闻边风。胡天早飞雪，荒徼多转蓬。寒云覆水重，秋气连海空。金鞍谁家子，上马鸣角弓。自是幽并客，非论爱立功。
思乡,愁绪#想家,禽言二首 其一 子规,刚道故乡如许好，其如游子不归何。自从五柳先生死，空染千山泪血多。
思乡,哀伤#想家,秋日武陵客舍写怀 其一,功业难成自可嗟，那堪旅食向天涯。沧江断雁惊秋思，青镜流年感物华。落日丹枫愁里树，故园黄菊梦中花。悠悠归计何时定，独对西湖苦忆家。
思乡,愁绪#想家,得曾汝诚书,忆别何耿耿，此怀谁得开。故人千里外，隔岁一书来。道直存封事，时危属草莱。不知游子恨，翻作逐臣哀。
咏物,失意#想家,云,晴空碧于水，那得片云飞。映日成丹凤，随风变白衣。去来皆绝迹，隐显两忘机。天理谁能测，终然何所归。
思乡,愁绪#想家,习安八景① 其三 ②甲楼十字,甲楼高耸压当中，南北东西十字通。引越控蛮声教讫，襟滇带楚往来同。才人据坐呼明月，游子作歌唱大风。自是五星归会处，黔州佳胜此为雄。
山水,失意#想家,登古峰岭望夔州,巍登古峰岭，回首望夔州。隐约瞻卧龙，微茫见江流。明朝望眼遮，江山见无由。翻令还乡梦，飞过白盐头。不知此邦人，亦念使君不。使君无可念，空有诗篇留。
思乡,流泪#想家,博中,数别何曾见泪痕，长干落日自吹埙。故园一任荒丛菊，急难方知忆弟昆。小雨滴生春草梦，西风飘送老梅魂。为怀正好愁冬际，芦叶芦花江上村。
思乡,愁绪#想家,道州敬酬何处士书情见赠,意气曾倾四国豪，偶来幽寺息尘劳。严陵钓处江初满，梁甫吟时月正高。新识几人知杞梓，故园何岁长蓬蒿。期君自致青云上，不用伤心叹二毛。
怀人,愁绪#失意#思念,酬徐春帆梁溪道中看梅见怀之作 其二,昔我游梁溪，溪梅正含蕊。泉声泰伯祠，山影春申里。清韵落帆风，淡烟沽酒市。春江篷橹响，尽在寒香里。为君数旧游，屈指十年矣。君诗如江月，照我离愁起。溪云竹寺幽，林雪村桥圮。一发江南山，隔断相思水。
思乡,失意#想家,重阳夜感怀,月冷燕城断旅魂，广庭风露坐来繁。老将浊酒酬今夕，秋到黄花忆故园。多病淹留孤剑在，当年游好几人存。狂歌重此登高意，满眼浮云不可论。
思乡,愁绪#想家,远思,远思极何处，南楼烟水长。秋风过鸿雁，游子在潇湘。海面云生白，天涯堕晚光。徘徊古堤上，曾此赠垂杨。
山水,孤独#失意,舟中望庐山,望望庐山高，矗上青云杪。下醮彭蠡波，苍龙出溟沼。群峰势若趋，九水故萦绕。岚光隐约间，云霞分窈袅。南北望不殊，青苍邈未了。昔有藏修人，千秋俨师表。我行不及登，仰止空怀抱。孤舟莽风烟，迸目飞双鸟。
怀人,孤独#想家,巩北秋兴寄崔明允,白露披梧桐，玄蝉昼夜号。秋风万里动，日暮黄云高。君子佐休明，小人事蓬蒿。所适在鱼鸟，焉能徇锥刀。孤舟向广武，一鸟归成皋。胜概日相与，思君心郁陶。
思乡,愁绪#想家,尧母庙,百里见尧山，刺空出青峭。行觞第一泉，得谒尧母庙。制拟茅茨馀，器惟蛖土肖。丹陵缅郁盘，黄云想焜耀。伊耆虽载迁，庆都不殊号。都山望尧山，离立若壶峤。母望子曰慈，子望母曰孝。至今两山间，云气相缭绕。帐触游子心，苍茫独凭吊。
思乡,喜悦#孤独#想家,次韵维心赠葛鲁卿待制求花栽一首,此日宁无健步移，春前行近着花时。故园乐地今馀几，小县风光客不知。剩买名裁令乱眼，却嫌芳思只撩诗。属公归赋丹青手，问圃寻农独我宜。
思乡,愁绪#想家,贵溪道中,褰帷五马捧除书，驰传旌旗拥属车。见说省方容露冕，未须游子奉篮舆。鹅湖水长春江暖，龙虎山空绛阙虚。暂得淹留探胜迹，洞天金简近何如。
咏物,流泪#想家,月,每向愁边见，多于客里亲。云疑淹逸彩，露欲洗幽尘。一澹能娱我，三更转近人。偶窥微缺处，清泪忽沾巾。
思乡,愁绪#想家,其十,吾生堪太息，世路易浮沉。物色悲游子，风波损壮心。同人桂林少，积水洞庭深。渺渺伤神极，还愁老欲侵。
思乡,愁绪#想家,春风四首 其一,春风吹愁端，散漫不可收。不如古溪水，祗望乡江流。
思乡,哀伤#愁绪#想家,再次韵时闰九月九日菊,秋来有菊即重阳，曷问他乡与故乡。愁见飞蓬垂雪领，笑搴落蕊入霞觞。陶时莫讶逢馀闰，遣兴聊图不永伤。岁晚移根深记取，勿令红紫间中黄。
思乡,愁绪#孤独#怨恨#想家,其三,游子出门庭，意气轻离别。男儿志四方，弃捐何足说。但愿登青云，曳裾黄金阙。誓莫负生平，远慰薄命妾。洛阳洵多花，寄言莫攀折。韶姿娱目前，经时欲消歇。何如岁寒松，苍苍不改节。
思乡,哀伤#愁绪#想家,近衢州,水原将尽话西江，红叶归心日夜忙。犹爱越山看不饱，焉知孤棹尚他乡。
怀人,想家#思念,寄陈怡庵,十年千里各天涯，盼得还家会面迟。云冷夜窗听雨坐，相思却似未归峙。
悼亡,哀伤#流泪#恐惧#惊讶#想家,哭内十二韵时年十七,笄总承归聘，青春媾悯凶。褰帷惊落雁，属纩怨乘龙。夙抱衾裯苦，未遑组织工。弦琴悲窈窕，中馈失仪容。垂绝啼沾臆，临危噎抚躬。平生怀冀缺，今日愧梁鸿。弟妹江关外，姑嫜疾疫中。宗姻稀袒免，馀服杀期功。陇庙馀班祔，箕裘冢命空。永怀愁不寐，长恸意无穷。草绿閒门雨，花明后苑风。年年桃李树，凄绝旧行踪。
战争,愤怒#惊讶#想家,其二,辽河日以阴，下营一何长。匈奴十万骑，土蛮狡而狂。幕府肃东征，威震及朔方。清野尽收保，师行遂张皇。一军薄鞍山，一军驰沈阳。定策捣胡垒，戈甲耀日光。出塞二百里，努力事战场。刃胡殆千级，杀气天苍茫。海北三四州，分旗扫边疆。恺旋旆言入，露布归明堂。铭勋勒崔嵬，彤弓受言藏。丈夫志万里，咏言增慨慷。
思乡,愁绪#想家,元旦秦邮早发,霜角催晨发，炊烟罢客厨。仆夫骄短骑，游子畏长途。野店江春静，侘乡土俗殊。空垆寒未汲，车马立踌蹰。
咏物,失意#想家,野菊,入眼惊看秋气新，孤芳难掩出丛榛。英华岂复关培植，烂熳依然见本真。淡极君心宜在野，生成傲骨不依人。陶潜死后无知己，沦落天涯为怆神。
思乡,哀伤#想家,其二,市近人声杂，窗明雨色开。异乡轻度节，同邸重传杯。不碍狂夫醉，知无贺客来。故园归未得，茅屋想苍苔。
思乡,愁绪#恐惧#惊讶#想家,其八,我是承平汝颍家，南来吴越在天涯。钱王故里惊如此，不忍思乡老眼华。
怀人,孤独#失意,寄陈讲师（原注：以下见别编《临江集》。）,闻道山中客，年来鬓欲皤。静便三径小，贫觉一身多。且喜诗无病，从教睡作魔。故人今领众，犹足慰蹉跎。
思乡,愁绪#想家,戏成寄记汝,玉兰花落满溪桥，已住高峰见雪消。破院自忙供补葺，好诗未暇静歌谣。田因入夏烧灰种，人为思乡说理调。莫上芙蓉峰上望，岭南端的是迢迢。
怀人,愁绪#想家#思念,岁除夜有怀铭源,清河何洋洋，水清不受鱼。北客老不仕，乃向清河居。我有一端锦，裁衣阙襟裾。我有三尺剑，斩马马不殊。于嗟伤心人，委弃当路隅。众星寒苍苍，今夕逼岁除。相思漠然来，北风吹户枢。忧心托远梦，梦远空踟蹰。
思乡,愁绪#想家,雨晴,护龙河头春雨晴，黄鸟白鸟相兼鸣。重来高阁寓幽目，一望故园销客情。野花羃?照江浦，官树依微绕石城。想见六朝全盛日，紫宫楼观碧云横。
思乡,愁绪#想家,白云思亲图,暮山高处白云生，游子登临泪满缨。恨不此身生羽翼，随云飞去到亲庭。
思乡,愁绪#恐惧#想家,逢僧云邱知竹意主人结茅白鹿洞侧因寄讯,结庐中洲久，天地一日还。寄书来别我，中有反本言。两度过汝水，芳洲空云烟。孤云随去住，游子念盘餐。近予结耦耕，梅花川上田。相逢匡山僧，得知公寒暄。画兰已无地，题诗独纪年。先贤宿所归，会当至公前。
思乡,哀伤#愁绪#想家,其三,仓猝云仙唾雨师，樵柯未烂竟残棋。不分卢雉投孤注，拟借山河作小诗。胜国衣冠枯草秸，他乡憔悴好男儿。楼台懒入林逋眼，除却梅花百不知。
思乡,愁绪#流泪#恐惧#惊讶#想家,夹马营大风,不知游子意，正切故乡情。飘飖自南北，飒飁乱噌吰。撼树动地轴，飞沙迷日晶。急流江故逆，去棹布频横。前途劳问讯，舟子重论评。触日白云舞，漫空红雨倾。燕衔泥不度，鹊托杪偏惊。高阁心疑动，危峰势若撑。人间因苦乐，天道任虚盈。宋祖龙飞地，高皇虎脱婴。百年两陈迹，双眼独分明。更发斜阳里，浮萍是此生。
思乡,惊讶#想家,次韵陈宜中（丰）携诗见访,朝来乾鹊啅檐牙，昨夜灯开送喜花。好事宁期贵公子，携诗肯访野人家。客愁到此逢寒食，薄宦羁人屡岁华。载酒他年问奇字，故园归去老桑麻。
思乡,失意#想家,其二,靡靡客行役，暧暧岁云晏。问子岂不劳，言适故乡县。送子不得远，我悲一以惋。借问何所悲，桑梓不可见。褰裳陟高陇，白日忽已暝。飞鸟东西翔，我思一以乱。低头念父母，涕下忽如霰。
思乡,哀伤#愁绪#孤独#想家,与郑司士夜话,故国经年别，他乡会面难。人疑天外至，花似梦中看。山瘴侵毡湿，江流绕舍寒。不知台省客，谁念一儒官。
怀人,想家#思念,咏怀 其一,青楼临流水，水流何溅溅。上有愁思妇，中有万里船。欲寄相思信，捩柁捷如烟。抱琴歌一曲，知音有谁怜。曲罢不忍续，泪下如流泉。夫婿乐新欢，何时理断弦。
思乡,愁绪#怨恨#想家,和友兰三姊杭州见怀原韵 其一,六月闻君已渡河，清秋又涉大江波。思乡应洒登高泪，惜别空成对酒歌。素简才从湖上寄，黄巾已恐浙西多。干戈满地相离远，搔首青天可奈何。
思乡,愁绪#想家,山中新岁①,春声比户又新年，真觉桃源别有天。小住始知岩壑好，相逢难得主人贤。衣冠儒雅风犹古，泉石幽深树亦仙。游子浮踪时序感，万山不隔白云边。
思乡,哀伤#愁绪#想家,海阳春日,垆头春酒百花香，十五吴姬唤客尝。系马红楼成一醉，春风何处是他乡。
思乡,流泪#失意,自和,老态龙钟雪满头，黄花招我对清秋。东篱幸可安吾土，南服何堪典此州。莫忆风巾游汉渚，早呼雨笠访沧洲。明年把酒知何处，预约家僮酿蚁浮。
思乡,愁绪#想家,乙丑新正九日书怀（是日宠儿县弧日时应试南宫）,漠漠晓烟枫树林，开轩舒抱发清吟。老夫庭畔关情日，游子天涯恋阙心。燕市樽醪谁共赋，云霄冠盖重相寻。忽闻檐外嘈嘈雀，驿使应驰报好音。
思乡,哀伤#想家,归燕,海燕频来去，西人独滞留。天边又相送，肠断故园秋。
思乡,哀伤#愁绪#想家,史德脩所泊湖园正对啸台坐久荷香四起凉甚,菱叶荷枝贴水香，谁知五月此追凉。一帘之外孤山寺，身在他乡若故乡。
思乡,愁绪#想家,发胥口达包山,秋水连空凫鹜长，沧洲菰米饭初香。地宽不辨帆来影，云起遥疑石上房。青壁常含芝草秀，朱包新染橘林霜。年年佩剑嗟游子，莫笑南山豆尽荒。
思乡,哀伤#愁绪#想家,遣怀,此生何处遂，屑屑复悠悠。旧国归无计，他乡梦亦愁。飞尘长满眼，衰发暗添头。章句非经济，终难动五侯。
思乡,哀伤#愁绪#孤独#想家,寄怀王震甫客蜀,邛歊东望草离离，峡口春归未有期。怀古思乡两行泪，岂堪同在听猿时。
闺怨,喜悦#想家,阿那曲 春闺,春烟无力穿帘幕，花朵盈盈随意落。倚遍阑干不了愁，晚来更觉春衫薄。
思乡,哀伤#愁绪#想家,久雨见月,雨过清明已浃旬，溟濛不似旧时春。云开忽见当头月，直似他乡遇故人。
闺怨,流泪#怨恨#想家,闺情,明月皎夜光，朝镜如悬水。照影犹自可，照形叹相似。夫子抗达节，迢迢万馀里。肯为儿女拘，贱妾愁独尔。芝兰不再荣，舜华胡足恃。空房挺光艳，将无鬼神喜。芳盛乃遐弃，彫落徒自耻。嫁夫勿男儿，娶妇勿女子。男儿志四方，女容易衰改。何以副中情，比翼栖连理。
怀人,恐惧#失意#想家#思念,宿怀仁县南湖寄东海荀处士,向夕敛微雨，晴开湖上天。离人正惆怅，新月愁婵娟。伫立白沙曲，相思沧海边。浮云自来去，此意谁能传。一水不相见，千峰随客船。寒塘起孤雁，夜色分盐田。时复一延首，忆君如眼前。
思乡,哀伤#愁绪#孤独#想家,忆弟 其一,尚有他乡客，那堪两地春。文章聊玩世，儒墨竟疑人。别后山川换，愁来岁月新。沧江一万里，浊酒向谁陈。
怀人,想家#思念,怀九逵,春来相见一何稽，病里相思意欲迷。雨洗碧桃三月尽，风吹落日五湖西。眼中人物如公少，乡里声名愧我齐。老大未忘乘驷马，仙桥待与长卿题。
闺怨,哀伤#思念,采莲曲和刘君曼四首 其一,出门采红莲，相思隔烟渚。花下双鸂?，切切相对语。
战争,愤怒#失意#想家,其六,地角天涯外，人号鬼哭边。大河流败卒，寒日下苍烟。杀气诸蕃动，军书一箭传。将军莫惆怅，高处是燕然。
思乡,喜悦#想家,柳塘杂兴四首 其二,御沟东畔柳成林，御水盈盈十里阴。白马青衫桥上客，春来多少故园心。
思乡,愁绪#想家,马上望西山,谷口远烟微，苍然起寒色。不知尘士中，有此翠欲滴。回峰断归云，半岭积余日。钟遥寺不分，雪浅径微出。望眼极空明，新妆殊姽婳。征途逼岁新，游子倦行役。对此融心神，庶几慰躅踯。欲携九节筇，线路通双屐。手揽碧芙蓉，凌虚送归翼。怅望渺灵源，马蹄去安极。
思乡,愁绪#失意#想家,其十五 秋笛,一曲关山泪满衣，思乡游子欲何依。波翻辄恐龙宫震，云暗偏怜月色微。谩说垂杨堪蚤折，惊看独鹤故南飞。胡床三弄谁相识，惆怅柯亭知者希。
思乡,愁绪#想家,其二,奕奕明农堂，脩楣耀晴彩。堂前春草绿，堂上春云叆。游子日下还，宫衣试新綵。夕膳饪鲜鳞，晨羞荐芳?。何以祝亲寿，如山复如海。
山水,哀伤#想家,游千佛寺悬空洞,边城愁雨雪，丈室爱烟霞。春水几时至，寒梅何处花。中原犹带甲，汉使自浮槎。岁序伤催促，山深景易斜。
战争,愤怒#恐惧,陈忠悯公遗像,将军龙虎姿，见知李忠毅。驻师吴淞江，东南半壁系。逆锋何狓猖，勇气弥奋厉。古有凿凶门，况已置死地。一朝将星沈，海水烽烟沸。清入胡逍遥，苻离遂惊溃。坐看金缯盟，洒遍英雄泪。我今瞻遗像，余怒犹裂眦。燀赫五雷神，威风震百世。由来生天人，不愧忠孝字。关张岂无命，段颜达其志。咄哉偷生徒，武刚车自卫。
怀人,想家#思念,寄高八逸人,离亭高唱久难酬，明月心期恋旧游。泛腊酒香频中圣，流年花发总关愁。山园浥露寒梨熟，水国迎霜晚稻收。自愧湮沈向城市，閒情惟有一登楼。
怀人,哀伤#失意#想家,病中送履和兼怀李茂修,江枫落后见君迟，欲雪前林又别时。多病酒杯难共醉，独行归路更相思。家人望远愁腰带，旧侣逢春问鬓丝。身世飘蓬何日定，楚云淮水各凄其。
思乡,愁绪#想家,和张光弼歌风台韵,大风起兮云飞扬，游子归来寻故乡。乡中父老认天子，会酒击筑歌慨慷。载歌载舞未为央，留之十日未为长。畅然草木尚有感，满眼故旧情何当。丈夫志已酬咸阳，壮心何用泣数行。四海一家何论沛，猛德何法守四方。千秋万岁邈在后，魂兮不归天地荒。高台已夷烟草黄，樵童牧竖谈汉王。
思乡,哀伤#愁绪#惊讶#想家,其二,我衰不足陈，子老亦可唁。颓然一聋翁，颜色为我变。劝我及秋行，要得数相见。呜呼游子心，一日几回旋。装我箧中书，书断不成卷。检我箧中衣，衣绽谁与线。日月固有时，哀哉亦既练。平生轻别离，有泪常默咽。惟有告墓辞，百灵共凄恋。
思乡,愁绪#想家,江舟观月,水作银河一折长，暗风漂去白蘋香。年华几辈听歌老，天地今宵对酒凉。楚雁出关愁见海，越山在眼易思乡。襟怀我逊邻船客，侧帽弦边试软肠。
思乡,哀伤#愁绪#想家,三竺道中三首 其一,武林风物异他乡，三竺山行草亦香。村落寻常绩麻处，隔帘时复见红妆。
思乡,愁绪#想家,持节瞻云图为符台刘克柔赋,马首太行北，孤云渺江东。忡忡刘子心，炯炯如狄公。大江日夜流，云舒还复卷。王事有程期，游子安得返。何时拜家庆，春酒碧于油。坐令回首处，变作綵云浮。归装不自由，图画先春就。稽首附征鸿，封君千万寿。
战争#思乡,愁绪#想家,征途闻笛,一片关山春月明，边愁遥起故园情。回思吹笛千门夜，落尽梅花送我行。
思乡,失意#想家,题溪南吴景岑瞻翠卷 其一,三十年前晚翠诗，京华无限故园思。而今瞻翠开新册，多病何能续旧词。
田园,喜悦#惊讶,和后村忆昔二首 其一,应世只愁一著差，少曾苦学鬓今华。爱牛因见无伤也，喻马还非俱是耶。工苦从人夸腹稿，发明自我看心花。蝇头蜗角人间事，回首惊看似乱麻。
思乡,愁绪#想家,秋夜怨二首 其一,鳏鱼夜觉秋气寒，上忧长漏之高天。下忧穷潦之井阑，游子出门日以远，枯桑海水来日难。
怀人,流泪#失意,十一月初六日南行是夜旅次听雨有怀藏诗坞诸子,客怀潦倒懒衔杯，布被难温火易灰。山市濛濛吹雨过，故人一一上心来。荒鸡破晓声犹涩，旅雁冲寒影自猜。几度梦寻归去路，五更风大却吹回。
思乡,哀伤#想家,乱后途中,乱离寻故园，朝市不如村。恸哭翻无泪，颠狂觉少魂。诸侯贪割据，群盗恣并吞。为问登坛者，何年答汉恩。
思乡,愁绪#想家,留园雅集席上即事①,沧桑身世亦堪哀，回首鲲溟倦眼开。昔日户庭今万里，伤心不上望乡台。
思乡,惊讶#想家,骤寒简明叔闻仲威数过之,相逢日日讶冬暄，为此阴寒仅覆翻。破屋未愁茅尽卷，近林无奈鸟相喧。驰驱短景贪黄卷，咫尺梅花忆故园。闻道频迂长者辙，教儿勿掩席为门。
田园,流泪#想家,抵潜村旧居 其一,犹是向山路，依然流水村。荒墟遗败灶，宿莽翳颓垣。不见桑麻长，何知雨露存。迟徊拜家庆，洒泪到黄昏。
怀古,哀伤#孤独#想家,燕中怀古,荆卿坟上草离离，郭隗台前对落晖。战国山河秋气肃，中原豪杰晓星稀。乾坤纳纳无人识，南北年年有雁飞。谁似芦沟桥畔柳，安排青眼送将归。
思乡,想家#思念,其四,欲凭双鲤去云安，经岁离情问讯难。偕隐高堂华发健，织缣小妇锦机寒。新篁坠粉含清露，红药翻风下曲栏。兄弟相思不相见，故乡迢递海云端。
思乡,孤独#想家,禁米运出口①,救邻宜惠籴，王政已推详。深愿舟多泛，其如户鲜藏。取鱼愁竭泽，割肉笑医疮。为语关津客，防饥念故乡。
思乡,愤怒#哀伤#愁绪#恐惧#想家,杂诗 其一,句漏有丹砂，葛洪因得仙。及我更经之，但见牛羊眠。圭江绝流水，郁林互青天。朝发白沙洞，暮宿鬼门关。鬼门多异兽，捕获夸雄蛮。猩猩顾我啼，狰狞不可干。生死在山谷，何必能人言。歧路迷所向，惨切游子颜，人马俱变色，喟然心脾酸。
怀人,流泪#失意#想家,春夜都门怀人诗十七章 其一,我心苦不多，有怀难遍给。缄耳谢惊霆，谁来破幽蛰？故人敦夙欢，结交重车笠。星散天无垠，河光暗空挹。蒸蒸木向荣，中有露声歙。悄焉霏吾衿，萦之泪痕湿。彼美不可邀，榛苓眷山隰。非无新相知，末由慰怏悒。
思乡,愁绪#想家,其五,剩紫残红惨不禁，狂蜂醉蝶杳难寻。闲阶半蚀苔痕浅，曲径全埋草色深。游子骤惊风雨梦，美人长抱岁时心。枝头取次成青子，且共携尊坐绿阴。
怀人,想家#思念,有怀王大尹汝霖,昔当贱子还家日，政是贤侯赴阙时。暂对离樽论出处，远从别路说相思。重来只见棠阴满，一去空怜雁影迟。好在当年旧山水，登临谁与赋新诗。
悼亡,失意#想家,哭边权少府（新淦边权尉六合兵乱弃官归去年始与余缔交甚相亲未几避地渝上适与馆人难死焉）,往年把酒楚山秋，叹息相逢总白头。梅福吴门闻久去，祢衡江夏为谁留。血凝塞壁精灵在，气贯晴虹魑魅愁。乡国衣冠转憔悴，招魂何处泪空流。
悼亡,想家,哭陈兴宗先生三首 其一,森森松竹锁春风，半掩柴门一径通。独步水云情似鹤，对人谈论气如虹。诗书当日三冬富，光燄他时万丈雄。忽驭冷风径归去，长庚依旧耿秋空。
田园,哀伤,余卧疾深村闻一二郎官今称继使闽越笑余迂古潜于异乡闻之因成此篇,枕流方采北山薇，驿骑交迎市道儿。雾豹秪忧无石室，泥鳅唯要有洿池。不羞莽卓黄金印，却笑羲皇白接?。莫负美名书信史，清风埽地更无遗。
思乡,想家,三峰樵者歌为宗原张员外赋,若有樵者清且閒，游栖乃在三峰山。雨馀濯足深涧底，日高伐木乔林间。人生出处若云变，买臣会稽君不见。秖今怀绶作员郎，却望三峰思故乡。
怀古,想家,苏堤怀古,子瞻昔守杭，湖山赏佳丽。截湖筑长堤，远接钱塘势。环堤何所植，桃李兼松桂。菁葱落镜中，苍霭没云际。物象归馀清，萧然叶真契。逝者如可作，将期永投袂。君看堤上人，风流想遗憩。
思乡,想家,七夕书怀,月临南斗夜生凉，见月令人忆故乡。碧海青鸾空有信，银河乌鹊竟无梁。二千里外双星会，十二时中九曲肠。自笑白头甘守拙，错将工巧擅文章。
怀人,失意,寄桐庐诸友,整顿衰羸尚未苏，信音都向故人疏。须怜犬子常多病，莫笑嵇康懒作书。庠序旧规还在否，道涂新况比何如。鳞鸿若到江南地，愿寄声音一起予。
山水,愁绪,登山半小阁,一阁瞰四山，缺处望箬岭。山坳一千户，历历若居井。白云穿入牖，晓梦尚难醒。几家晨爨早，烟缕上山顶。烟光触花气，倏忽暗朝景。独坐心转清，凭阑试新茗。
山水,失意,望仙峰,嵯峨山势傍云天，试问谁来此望仙。终日望仙仙不见，始知仙道若茫然。
思乡,想家,丁亥(1)九日 其一,海角天涯西复东，十年心事若飘蓬。故园松菊荒芜尽，却向莆阳号醉翁。
山水,思念,登九疑第二峰,九疑第二峰，其上有仙坛。杉松映飞泉，苍苍在云端。何人居此处，云是鲁女冠。不知几百岁，燕坐饵金丹。相传羽化时，云鹤满峰峦。妇中有高人，相望空长叹。
怀人,怨恨,齐尧佐寄诗许予授代归谷城日相过次韵,故人千里去，犹记别时歌。衰鬓禁愁得，狂怀可奈何。南枝春意动，西望夕阳多。三径荒凉外，高轩讵肯过。
送别,想家,奉别张岳州说二首（一作荅张燕公岳州宴别） 其一,长沙辞旧国，洞庭逢故人。薰兰敦久要，披雾转相亲。岁月空嗟老，江山不惜春。忽闻黄鹤曲，更作白头新。
战争,想家,其十七 第十七拍,行尽胡天千万里，惟见黄沙白云起。马饥跑雪衔草根，人渴敲冰饮流水。燕山髣髴辨烽戍，鼙鼓如闻汉家垒。努力前程是帝乡，生前免向胡中死。
思乡,想家,涿州早发,月华露叶望微茫，马色鸡鸣破晓凉。天上觚棱如梦远，故园风景与愁长。招邀却喜逢贤主，城市犹能说古皇。南去关河多胜概，惭无佳咏壮归装。
思乡,想家,其四,木落叶栖风，阵阵着肌体。应忆故园花，欲开为寒止。
战争,想家,明妃出塞图,昭君生长昭君村，汉宫选入昭阳门。倾城自负颜色好，薄命不得承君恩。朔风吹动毡车发，万里远嫁单于国。香梦空迷紫塞云，蛾眉愁对穹庐月。关山阻隔归无缘，含情掩抑鸣哀弦。虎头将军骨已朽，独馀青冢留千年。
悼亡,哀伤,哭东莱吕先生 其一,恸哭斯文祸，苍茫可问天。百年曾未半，千载忍无传。梁木谁扶厦，狂澜莫障川。吞声言不忍，有泪彻重泉。
思乡,想家,九日衙斋对酒偶作,故乡丛菊叹离居，客邸秋梅叶且舒。四海重阳三滞酒，两河归雁几传书。拂衣欲就渊明里，短发犹驱孟博车。意远迟回聊复酌，浮云北望伫踟蹰。
怀人,思念,怀何龙友太史因李太史付寄,与君曾有十年期，今日真能称往时。天下论才如尔少，匣中看剑喜吾知。应教翰藻争金石，渐有风猷属鼎彝。旧社李生还并署，春风岐路益相思。
山水,愁绪,登虞山望湖亭,湖霁浮银镜，山围列翠屏。层台临拂水，曲涧似兰亭。莺语岩花媚，龙归洞草腥。危阑群胜集，独坐酒初醒。
思乡,想家,客中夜坐,落木萧萧淮水长，故园归路更微茫。一声新雁三更雨，何处行人不断肠。
思乡,想家,琼花馆,闻道琼花去，空馀道观閒。祇因天上艳，不肯恋人间。每月炤虚色，江流下碧湾。故园梅树发，花耐雪中寒。
怀人,失意,春日怀史敏甫,灯夕何须卜，阴晴月在天。怀君将缩地，别我又经年。泾上晚独立，梅花春可怜。惠然如在即，重咏惠山泉。
思乡,孤独,其三,海徼皆吾土，浮生任所之。若为湘水夕，不置逐臣思。落落安刘策，英英吊屈辞。雄才掩千古，慷慨有馀悲。
怀人,想家,舟中忆邵景说寄张子退,登临泽国半荆榛，战伐年年鬼哭新。一水晴波青翰舫，孤灯暮雨白纶巾。何时壮志酬明主，几日浮生哭故人。万里飞腾仍有路，莫愁四海正风尘。
思乡,想家,长至日与诸公集翠林寺晚过香雪庵分赋,沉沉钟鼓动微阳，山寺逢君即故乡。未满百年常苦短，才添一线便为长。林间留客环深翠，雪里寻僧得妙香。何用吹灰发天籁，笛中无孔有宫商。
怀古,哀伤,忆昔自京至关中将四千里所历古迹不能殚记因閒居无事追赋律诗凡十首目之曰忆晋以泄曩日之思云（存三首）其一,四月南风驿路长，汴梁河底树苍苍。牙樯锦缆伤前代，□□□□□□□。□□□□□□□，□□□□□□□。□□□□□□□，□□□□□□□。
咏物,流泪,微雨,暮雨如丝浥旱尘，欢声也复动比邻。未论润及禾苗远，且喜凉生枕簟新。霢霂有功潜入夜，郁攸为虐动经旬。老天若慰云霓望，一夕滂沱遍海垠。
思乡,想家,立春后连雨,东风自动故园枝，未见终期不雨时。遮莫年光浮水嫩，定应春色上花迟。山川惨淡随人意，车马艰难误客期。万瓦烟青犹足慰，始知井屋有晨炊。
思乡,想家,九日登山,东篱菊蕊半含黄，酒伴何须定故乡。寄语柴桑陶处士，百年风物几重阳。
怀人,思念,寄萧文明,东望铜江五日程，相思何处可寻盟。白云满地不堪赠，芳草连天无限情。缄就素书难托雁，歌残伐木忍闻莺。朝天想趁西风早，欲办新诗为送行。
闺怨,愁绪,古宫怨二首 其一,万年枝上月团团，一色珠衣立露寒。独有君王遥认得，扇开双尾簇红鸾。
怀古,哀伤,咏史诗 濮水,青春行役思悠悠，一曲汀蒲濮水流。正见涂中龟曳尾，令人特地感庄周。
怀人,思念,怀苏筑,相思只在海之涯，共是飘流垫雪沙。到处谈经吾有钵，对天弹铗尔无家。树寒夜绕徒三匝，腹饿空扪剩五车。但愿上苍长雨粟，从今更不用天花。
怀人,恐惧,江馆有怀王为善,江馆坐閒夕，客怀聊自宽。思君不可道，清梦若为安。露气寒花馥，霜华晚叶丹。葱葱好城郭，延首向西看。
思乡,想家,其二 绶溪秋月,忆昔曾同泛烟艇，特访绶溪良夜景。皓月含秋镜一轮，晴波漾彩金千顷。萍梗飘零苦不常，又从云路同翱翔。眼前皓月虽无恙，其奈山川非故乡。他日青霄济时了，还溯流光共吟眺。
田园,想家,次韵苏侍郎平村暮归,中台多暇独仪曹，退食归来路不遥。扶老未须苍玉杖，行春聊过赤阑桥。挥毫风雨倾三峡，听履星辰接九霄。愧我白头方倚席，敢将巴曲和仙韶。
战争,想家,闻捷后值雪喜而有作二首用韵柬宾之 其一,西征烽火照金微，东望兵戈动铁衣。一道渠魁皆手縳，三边酋长定心归。马肥塞草空鸣柝，犬卧山村不掩扉。从此军中知小范，平胡歌颂未容稀。
山水,孤独,赋西淙瀑布得断字,苍山七百亩，主人新买断。于时积雾开，素瀑挂青汉。泠泠瑟初铿，璀璀珠乍贯。久晴雨瓢翻，忽暖冰柱泮。恍如白浪涌，翔舞下凫雁。又疑黄河决，禜祭沉玉瓒。不然蟒出穴，或是虹吸涧。客言下有潭，龙伏不可玩。攫拿起云气，喷薄苏岁旱。平生爱奇心，欲此筑飞观。沿流踏浅清，陟巘腾汗漫。低头拜主人，分我华山半。
思乡,想家,陪李子阳吴克温二太史杭世卿吏部游城东潘氏园赋得流水,玉泉山前看滥觞，凫鹥翔集菰蒲香。远波明灭带城阙，别派宛转通林塘。褰衣经涉孺子喜，展席俯视尘襟凉。斜阳上马傍堤去，极目东流思故乡。
怀人,想家,春日承苏岱髯长史寄问赋此奉酬并谢药饵之惠,邯郸古道鲁门西，锦字谁将尺素题。遇主虞卿初相赵，谈天驺衍旧游齐。赋成明月堪疑璧，药就黄金试作泥。此日思君何处切，平皋春草正萋萋。
思乡,想家,柳桥,跋涉缘何事，晓行风乍稀。阴崖凝积霰，冻雨湿征衣。马劣防坭泞，霜黄忆蟹肥。故园谁作好，岁暮不言归。
山水,喜悦,望庐山,纵棹随神风，浩荡洪波间。引领望庐岳，悠然开心颜。秀色信难名，灵气吐自然。五峰媚云表，巉绝谁可攀。缅怀远法师，高步太元年。陶谢尚返驾，澄什宁比肩。千载沐馀润，犹能洗尘缘。瞻霞想神足，临流哀逝川。玄栖傥可必，妙蕴当能宣。
怀人,思念,答马参军用昭金陵见寄,名都握管可能同，一札谁将寄海鸿。留府参军推鲍照，甘泉作赋待扬雄。楼前夜傍胡床月，酒后秋生越锷风。回首旧游心更远，相思犹在大江东。
思乡,想家,其三,而亲远在固原州，西望乡关泪欲流。白发姑嫜因未见，艰难万里向罗浮。
思乡,想家,其二,东篱秋菊试新黄，江岸蒹葭未著霜。路入故乡三百里，遥看雁影落横塘。
怀人,思念,夜过市汊驿时酒醒月出有怀幕中诸友（驿在丰城北）,驿楼枕回洲，湍汊声活活。霜芦花犹泛，烟柳叶渐脱。月出凫雁鸣，孤艕寒江阔。酒缘风力退，诗苦真景夺。何处寄相思，浮云楚天末。
思乡,想家,其三,征税频仍久未除，几看水旱罄□储。军须数转江南粟，荒政曾无郑白渠。极目流离还载道，故乡消息重愁予。阳和愿作丰年兆，岁岁春风乐佃渔。
战争,想家,其三,接天烽火照平卢，乍夜单于猎上都。十万征人明月里，一时齐挽绣蝥弧。
咏物,想家,梅花,梅花香静雪晴时，二四番风次第知。佳日从容宜小饮，故人持赠有相思。碧云仙馆三更梦，红树春山一卷诗。果是还家无限好，几年留滞在天涯。
怀人,哀伤,代书寄友人,当年有志高天下，尝读前书笑谢安。岂谓此身甘老朽，尚无闲地可盘桓。棋逢敌手才堪着，琴少知音不愿弹。非止不才能退默，古贤长恨得时难。
田园,失意,村寓晞用儿韵,细柳新蒲色共萋，闭门危坐敢扶藜。可怜多病人偏老，一似惊风日易西。馋口未忘云泽米，枯肠空记郑州梨。星稀月白飞三匝，乌鹊无枝也自啼。
田园,哀伤,壬寅正月西村筑室成,经始逼岁除，春肇室云考。结构称心为，弥拙亦弥好。村树既罗列，溪流复萦抱。北牖移修篁，南圃艺药草。室中图与书，閒暇可探讨。农人理耰锄，念此岁供早。顾我长负痾，不耕惭亦饱。
战争,想家,饮欧阳镇朔即事有赠 其一,琵琶曲按古凉州，急管清尊玳瑁愁。劝尔军中高太白，秋来应挂郅支头。
怀人,失意,仆去杭五年，吴中仍岁大饥疫，故人往往逝去，闻湖上僧舍不复往日繁丽，独净慈本长老学者益盛，作此诗寄之,来往三吴一梦间，故人半作冢累然。独依旧社传真法，要与遗民度厄年。赵叟近闻还印绶，竺翁先已反林泉。何时策杖相随去，任性逍遥不学禅。
战争,想家,其四,当时去住两无家，露冷千门别馆娃。为有狂名重淮海，忍教情死累琅琊。洞天仙约胡麻饭，烽火南朝玉树花。若间萧郎无恙否，关山明月走兵车。
咏物,想家,咏杏花,北地胭脂破远天，朦胧难护是层烟。朝云过雨醉留梦，春色酣丹兴欲仙。路有锦衣人傍美，节当寒食火偏然。村南郭北须凭记，无限高楼燕语边。
田园,哀伤,江南田家,种田江南岸，六月才树秧。借问一何晏，再为霖雨伤。官家不爱农，农贫弥自忙。尽力泥水间，肤甲皆疥疮。未知秋成期，尚足输太仓。不如逐商贾，游閒事车航。朝廷虽多贤，正许赀为郎。
悼亡,哀伤,哭砚山孙道士,修短皆由命，暗怀师出尘。岂知修道者，难免不亡身。永秘黄庭诀，高悬漉酒巾。可怜白犬子，闲吠远行人。
思乡,想家,高唐州,行尽燕云道路长，荒郊衰草接天黄。纤纤柳护长堤月，滚滚蹄翻古道霜。马首频回瞻北极，鸡声初报近高唐。客从五岭惭王命，寄与孤鸿到故乡。
悼亡,流泪,哭徐删定德襄 其一,修文巷里莫春前，欲上旗亭问客船。忽有短笺无寄处，渔梁却在泪痕边。
怀古,愁绪,咏史 其一,昔闻陆大夫，声誉倾西都。诗书牖明主，将相钦良图。解橐庭下散，击鲜里中娱。本期乐当年，宁复忧妻孥。名位不可常，多财还自愚。惜哉绛灌徒，功成何区区。
思乡,想家,姑苏馆上元前一夕陪使客观灯之集,节物催人又一年，银花莲炬照金尊。麝?官样陪公宴，粉茧乡风忆故园。何似儿孙谈草草，不妨灯火半昏昏。人生行止谁能料，今夕苏州看上元。
思乡,想家,青龙桥,崎岖卵石路延缘，雁齿平桥望渺然。十里长堤虹影落，一湾浅碧縠纹圆。午窗翠袖调笙地，夜栅青帘斗酒天。想像故园真在眼，沿流只少橛头船。
战争,想家,新雁,湘浦波春始北归，玉关摇落又南飞。数声飘去和秋色，一字横来背晚晖。紫阁高翻云羃羃，灞川低渡雨微微。莫从思妇台边过，未得征人万里衣。
山水,想家,登劳山绝顶望海,小驻人间七十秋，沧桑几度不关愁。到来咫尺蓬瀛路，万里沧波一叶舟。
怀人,想家,寄友,莺歇江乡杜宇悲，故人遥望久乖离。梦因春尽归常切，书为山遥寄每迟。疏雨林边寻古寺，夕阳岭下谒荒祠。匆匆已负瑶华约，别有西风桂子期。
悼亡,孤独,哭施叔愚广文（建烈）四首 其一,岂谓三年别，归来竟哭君。龙蛇迷旷野，猿鹤拜孤坟。江阔唯多雨，天高但是云。兰陵相送处，木叶已纷纷。
山水,哀伤,次秀野杂诗韵 其一 假山焚香作烟云掬水为瀑布二首,平地俄惊紫翠堆，便应题作小飞来。炉熏细度岩姿出，线溜遥分壁色开。独往但凭南郭几，远游休剪北山莱。人言造化无私力，珍重仙翁挽得回。
怀人,思念,寄怀渭臣弟客葺城,相别梅花后，相思梅雨前。春衣应未改，归梦若为眠。旅况消棋局，行囊尽酒钱。向平犹未了，遮莫远游篇。
思乡,想家,宁化县斋思故园,故园春又暮，游宦几时回。树暗莺虚老，庭空燕自来。石阶风扫叶，诗壁雨生苔。最忆东篱菊，谁分旧种裁。
思乡,想家,晓雨,轻阴江上千峰秀，小雨墙边百草生。惟有春禽慰孤客，晓啼浑似故园声。
山水,想家,登凤林寺钟楼作,楼凭青嶂迥，人到上方稀。古寺愁春雨，疏钟送落晖。云林孤迹远，法界一尘微。坐久松风动，飞花落客衣。
思乡,想家,旧山,旧山无恙挂烟萝，此日传烽竟若何。笳鼓江关屯虎豹，楼船海国混鼋鼍。千重锦树浮云暗，满目寒松落照多。愁绝正逢南客至，乡心细与问渔蓑。
山水,喜悦,登石伞峰,能以郡中暇，不遗尘外踪。啸俦得鸳鸯，探策入云松。缘径历空际，望崖来剑峰。况当会天人，复此陈歌钟。贱子固多癖，偶兹安一峰。步林欣有适，筑室幸可容。宁期樵牧处，忽与轩盖逢。仰荷高兴属，俯惭危磴重。攀幽破岩霭，践滑触苔封。秋景山光动，寒丛菊艳浓。赏心惬觞酌，逸韵陶襟胸。仍叨勒名字，永纪今所从。
思乡,想家,寄郑州曾资政,鲁公旌旆镇兹邦，曾奉樽罍佚老堂。彩服过庭闻政术，缁衣传世见诗章。斗龙门外波光绿，集凤台边柳色黄。应感归欤形丽唱，故园春草满池塘。
怀人,思念,寄陈元孝,孤窗有月亭如雪，不见故人空见月。相思杳在天际头，鸿雁一声生白发。
送别,失意,送别,下马饮君酒，问君何所之。君言不得意，归卧南山陲。但去莫复问，白云无尽时。
思乡,想家,丙辰立春日留钱塘,鹤书岁晚下岩扃，千里迢迢去上京。春事又从今日始，月华犹是故乡明。愁来无复闻鸡舞，酒醒生憎听雁声。独喜归心似潮水，夜来又过富阳城。
战争,想家,其二,风拂榆槐晓角鸣，筑坛选将命专征。飕飕羽箭穿杨巧，猎猎云旓耀日明。万里玉关平虏穴，三秋瀚海渡天兵。裹粮带甲须珍重，扫荡尘氛远塞清。
闺怨,愁绪,宫怨 其一,金锁重封院宇深，銮舆消息总沉沉。君王何处看歌舞，负却长门夜夜心。
思乡,想家,其二,遥忆高堂上，蟾光定一般。却怜今夜月，难得故乡看。久客心情减，深宵风露寒。舵楼聊遣兴，小饮具杯盘。
思乡,想家,其三,榕树参天长，郎栖在何处。随郎不见榕，累侬望乡树。
思乡,想家,邀李宪长同李侍御登海上浩然阁夕泛建阁赋诗者吴姜公龙也阁与诗皆无恙而姜为异物矣因次其韵继之以慨焉,高阁与云浮，平看洱水流。相邀二嘉客，来泛一仙舟。烽火堪愁思，烟波几浪游。望乡因叹逝，陈迹已先秋。
怀古,流泪,襄阳怀古,东连吴会接南荆，西引岷峨鸟道青。波涨潭溪曾跃马，台荒郢树忆呼鹰。鹿门庞老遗残径，岘首羊公有故城。零落断碑风景异，至今父老涕纵横。
思乡,想家,寒食,人老何所乐，乐在归乡国。我归故园来，九度逢寒食。故园在何处，池馆东城侧。四邻梨花时，二月伊水色。岂独好风土，仍多旧亲戚。出去恣欢游，归来聊燕息。有官供禄俸，无事劳心力。但恐优稳多，微躬销不得。
战争,哀伤,荆林道中示孙张二君,西风掠雨作朝寒，联马相将入乱山。愧从使车无补助，敢辞征驭历间关。日边帝阙瞻犹远，云下亲闱念未还。旅思纷纷何以慰，间求佳论一开颜。
思乡,想家,金陵秋感,曲磴疏阴覆绿池，诸公裙屐盛南皮。文章海内存坛坫，风雨秋来感岁时。红烛花残清夜酒，绿芜霜落故园枝。明朝独对江天树，长啸西风倒接?。
思乡,想家,社日即事,社公雨过稻花香，过了中秋早晚凉。正是故园新酒熟，橙脐微绿蟹脐黄。
战争,想家,大驾亲征,骄虏败盟至，饮马淮之沱。烟尘犯江汉，腥膻连岷峨。王师因雷动，虎臣亦星罗。灵旗荡丑类，铁马驰雕戈。三军指故国，巨舰凌沧波。一戎遂大定，上天佑无颇。整刷旧俗苦，扫除夷法苛。奸谋尚济诡，既战犹连和。复图称职尔，眇哉浯溪磨。已悉将相力，敢献大风歌。
战争,失意,板子矶,板子矶边战鼓催，将军死后事全灰。两京失守皆天数，四镇何人是将才。故垒已残沙岸塌，寒更初起角声哀。无端卷地西风吼，疑有精灵入夜来。
思乡,想家,写怀,朝回憩公馆，残阳坐来暝。疏雨过高林，华月出东岭。流光晨复晡，朱颜岂吾永。故园归何时，悠然发深省。
思乡,想家,杨芝林刺史息园,宦海已倦游，言归谢华膴。投簪返故园，经营成别墅。依冈构丘壑，高低辟花圃。涉趣有余欢，亭轩便容与。林野娱清旷，看云倚杖拄。虑澹轻外萦，山居胜绾组。往时牧巴中，廉能用勤补。兹脱世网羁，恬适情无岨。我钦芝林翁，肥遁完出处。游赏戾息园，佳景凭挹抒。培植缅旧德，慈孙能述祖。进退获居安，结庐爰得所。
思乡,哀伤,韦氏园林,韦曲曾闻动彩毫，名园依旧傍林皋。燕惊花落飞难定，鱼触萍开跃自高。楚客停觞看属玉，燕姬牵袂摘含桃。亦知洵美非吾土，肠断吴阊醉浊醪。
田园,想家,田家即事,东村鞭牛耕未已，西村车水愁秧死。可怜番人长苦辛，旱乾水溢年年事。旱乾水溢天之为，天意如回一弹指。所愁郡县无良吏，不得辛勤住田里。
怀古,失意,咏史小乐府二十四首 其一,望望北邙坂，黄蒿长似人。夜来萤火暗，失路小平津。
思乡,想家,秋登涔阳城（一作楼）二首 其一,万户砧声水国秋，凉风吹起故乡愁。行人望远偏伤思，白浪青枫满北楼。
怀人,思念,荅梦得闻蝉见寄（一作新蝉酬刘梦得见寄）,开缄思浩然，独咏晚风前。人貌非前日，蝉声似去年。槐花新雨后，柳影欲秋天。听罢无他计，相思又一篇。
闺怨,想家,采莲曲三首 其一,怀人朝把紫笺裁，暂向荷花锁黛开。正是妾心愁剧处，鸳鸯两两莫教来。
战争,想家,其九,烽燧全消大漠清，弓刀闲挂只春耕。瓜期五载如弹指，谁怯轮台万里行。
思乡,想家,初冬,秋色既云暮，客心殊自遐。晚云低一雁，早雪喜群鸦。砌拥敲窗叶，篱荒对酒花。故园书不至，憔悴向京华。
思乡,想家,南池次少陵韵,不为南池胜，谁来舣客船。横江人似鹤，深树昼宜蝉。李杜千秋句，青徐六月天。乡心看逝水，此意冷于毡。
思乡,想家,杜鹃问答二首 其一,昔南使粤北防秋，闻汝啼声悔远游。我忆故乡归久矣，君归未得使人愁。
田园,想家,四时田园杂兴四首 其一,东风泛晴和，陌上芳尘飞。姣姣桃李花，时至生光晖。宿麦冻朝烟，草露亦未晞。农人事春畴，荷锄出柴扉。桑条蚕妇筐，黄鸟随人飞。百物熙阳春，揽观淡忘归。还凭樽酒中，窥此造化机。
思乡,想家,朝来,朝来重览镜，白发渐看生。不畏年将老，深忧业未成。江山随处景，松菊故园情。近喜疏杯酌，抄书得眼明。
怀人,思念,寄家兄,碧云天外寄相思，叠纸封愁鬓欲丝。一枕晓窗春梦好，东风烂漫小桃枝。
思乡,想家,侍家叔父同诸公集来凤亭,移棹忽闻莺，芳洲此日晴。树阴连野阔，山翠入江明。倚醉亲鱼鸟，行歌答友生。不知春草色，何与故园情。
思乡,想家,其三,燕许文章大，韦平门阀高。乡心违楚水，归计且江皋。拜阙辞龙尾，承家有凤毛。方看庾开府，清绝振波涛。
咏物,失意,雪,晴响始鸣条，寒威稍侵户。声?知杂霰，溜密应兼雨。寻灯靡靡飘，度隙斜斜舞。兴极还思剡，歌长重和楚。寂寞大音希，悠然向谁语。
怀古,失意,西湖怀古,东风吹马动鸣珂，閒向苏堤试一过。贾相宅前芳草没，岳王坟上夕阳多。山城寂寂空啼鸟，湖水年年自绿波。嗟我况逢流落久，感怀其柰客愁何。
田园,想家,其八 村居,尘嚣不到武陵溪，试访桃源亦在西。汉魏两朝同野马，朱陈二姓共鸣鸡。槽床自漉茅柴易，?稏新收玉粒齐。老我一生长在此，含饴好听小儿啼。
田园,想家,石村阻水 其一,昨日今日雨不绝，武夷东西溪水高。驾壑仙船在岩顶，也愁孤棹动风涛。
山水,想家,望小孤山,沧江涌拳石，何山作鼻祖。长风万里浪，漰湃自今古。飞鸟动云根，悬崖垂线缕。其阴凝积雪，其阳溜花雨。帆景入嵌空，烝岚相吞吐。三面阻跻攀，嶙峋无寸土。独立天使然，岌岌绝俦伍。
思乡,想家,春日同彭孔嘉黄淳父周公瑕章道华刘子威袁鲁望魏季朗舍弟过张伯起幼于园亭探韵得梅字,吴门忻接二难才，况复筵从七子开。句里池塘今夜草，笛中春雪故园梅。轻阴作润花偏发，薄暝将寒酒自催。别径难忘仍易识，野人芒屩颇能来。
怀人,思念,寄王岱麓,睡起楼头叹盍簪，相思凝望只长吟。林塘又见三春慕，客馆重淹累日阴。贮酒欲为新月约，泛舟徒有隔年心。闲来习静关初闭，苍霭骈萝锁倍深。
闺怨,哀伤,杂诗三首（一本连前春闺作杂诗四首） 其一,落叶惊秋妇，高砧促暝机。蜘蛛寻月度，萤火傍人飞。清镜红埃入，孤灯绿焰微。怨啼能至晓，独自懒缝衣。
思乡,想家,题汪水云诗卷 其一,万里归来葺故园，阚湖新结小船轩。双亲八十喜康健，七子侍劳三十孙。
闺怨,愁绪,闺思 其二十八,自从别后减容光，往事何时不系肠。莫泛扁舟寻范蠡，懒眠秋月忆萧郎。路旁更长千株柳，窗下犹残一字香。独坐支颐看花落，静消心火梦魂凉。
怀古,愤怒,乌拉怀古 其一,虎踞龙蟠拱上京，当年雄长此间争。狼烽已靖孤城在，乌拉犹存四部名。断垒十重摇树色，大江三面走秋声。老来别有兴亡感，不向西风诉不平。
咏物,孤独,雪,滕六携将六出花，先驱屏翳驾云车。烂铺铅汞三千界，幻出璚瑶百万家。海宇丰年先有兆，乾坤清气浩无涯。堪怜旧日梁园客，赋就能令世共誇。
思乡,想家,过河閒城外居民有种棉花者,吾乡木棉大于茧，每到秋收闹比邻。今日河閒城外路，眼明如见故乡人。
思乡,想家,庚戌题雪观用方孚若韵,才见春从沙际归，堂堂背我迅于飞。病馀窥圃心成怯，老去登楼力苦微。岸柳含烟犹绿瘦，海棠裛雨正红肥。山川信美非吾土，强作清吟祗遂非。
山水,想家,望庐山,此日浔阳水，相传异禹年。九流归一壑，极目见庐山。阳鸟随春尽，彭蠡入夜寒。荆扬归浩荡，楼橹几时安。
怀人,思念,寄友人山居,断峤沧江上，相思恨阻寻。高斋秋不掩，几夜月当吟。落石有泉滴，盈庭无树阴。茫茫名利内，何以拂尘襟。
战争,想家,少年,朱绳缚天狗，白羽射旄头。新佩将军印，初成甲第楼。绮罗诸院夜，鞍马五陵秋。惟有如霜鬓，令君览镜愁。
思乡,想家,官梅,梅蕊参差放，晴光转陆离。江春随浪点，山翠带星移。乍慰乡心近，频留客梦悲。陇头人已断，好寄一枝谁。
战争,想家,和聂仪部明妃曲 其一,青海长云万里秋，琵琶一曲泪先流。六宫多少良家子，不到沙场不解愁。
田园,愤怒,田家咏 其二,我亩芜且瘠，我陇硗不平。发岁奋乃功，东作觊西成。搰搰低白头，秉耒日经营。税佣及时毕，辛苦勤王程。但馀秫一斛，酒熟欢已盈。醉引耕田歌，不复忌高声。愿随天风吹，吹达九重城。刘璋启此调，千载遗令名。
思乡,想家,晚春归蠡西旧宅,献岁辞家春暮归，故园花已过芳菲。雨馀细草侵苔径，风飏游丝惹薜衣。漫说莺迁乔木啭，还看燕向旧巢飞。他年谢却人间事，十尺长竿一钓矶。
思乡,想家,邳州舟中对雪有怀故园梅花,邳州城下雪霏霏，春入无端暖尚微。映日忽疏还复密，随风欲堕却仍飞。沙头渔艇寒收网，岸上人家昼掩扉。忆得故园梅尽发，残年犹恐未能归。
思乡,想家,题桃花春禽,飘泊东南春巳去，孤帆未足三江路。风涛暂泊钱塘潮，云雾遥看富阳树。寻芳南屏来何迟，春花落尽无残枝。湖上浮鸥背我去，岩畔枯梅犹自奇。王君驰图开素封，黄鹂紫燕桃花红。似伤晚风娇不语，应识春色来相从。故园花鸟偏怜余，三载干戈未有书。捲图还之空叹息，陶家兰柳今何如。
战争,想家,为李伯谦题蟠桃三熟图寿白沙叶巡检,瑶池春早群仙集，东方小儿吹玉笛。酒酣携得蟠桃归，种向仙山人未识。学仙之人写作图，风枝露叶青扶疏。三实垂垂世所无，持赠将军欢有馀。长歌愿祝将军寿，千岁蟠桃千岁酒。将军自是山中人，好与蟠桃共长久。丹鹤衔书昨日回，为报蟠桃花又开。南极老人笑相待，稳驾虹桥归去来。
山水,想家,登石室山,夙昔志幽寻，閒来即登历。天清海上秋，木落林间夕。琴樽集华缨，歌吟坐台石。醉归觅前途，暝岩起寒色。
思乡,想家,至武林邸舍,十载武林路，重来半故乡。烟青出墙竹，月白过楼霜。岁晚情难住，湖山梦易长。萧萧闲坐处，斟酌伴清光。
闺怨,喜悦,采莲曲,东塘水满飞鸳鸯，西塘柳暗鸣鹂黄。短篙搊破绿波光，采莲船上袅红妆。风摇翠袂藕丝裳，明眸皓齿歌声扬。高楼羽扇白面郎，垂杨系马气非常。盈盈一水隔参商，莺声渐杳过前塘，柳漫高楼心独伤。
战争,愁绪,其五,玉关西去更无春，满眼蓬蒿起塞尘。汉马不归青海月，胡笳愁杀陇头人。
咏物,想家,杏花,翠陌烟浓蹋浅沙，主人萧散正还家。莫将春色轻相负，斜倚肩舆插杏花。
闺怨,想家,长门怨,未央宫中花月夕，歌舞称觞天咫尺。从来所恃独君王，一日谗兴谁为直。咫尺之天今万里，空在长安一城里。春风时送箫韶声，独掩罗巾泪如洗。泪如洗兮天不知，此生再见应无期。不如南粤匈奴使，航海梯山有到时。
思乡,想家,奉饯外舅之襄阳,外舅襄阳去，江南草绿时。夕阳沙上酒，旧雨卷中诗。云断吴天隔，舟行楚岸移。浩歌明月上，长啸远风吹。到想春将尽，居应地最宜。鹿门深草木，汉水净凫鹥。庞老神仙宅，羊公德政碑。览奇应有作，感旧莫生悲。六矢男儿事，千金贾客赀。此行虽特达，早发故园思。
闺怨,流泪,后宫词,雨露由来一点恩，争能遍布及千门。三千宫女胭脂面，几个春来无泪痕。
咏物,想家,柳,汉宫三百六妆楼，处处垂阴满御沟。天子折来亲赐佩，内人插遍待招游。思攀纤手丝千缕，欲斗脩眉黛一钩。今日相逢江岸上，藏鸦系马不胜愁。
思乡,想家,其三,风花片片落瑶台，江北江南春未回。老子胸中自潇洒，故乡何处却徘徊。海云挟雨连天黑，江鹳如人近屋来。景物相看只如此，沽杯且放好怀开。
思乡,想家,自芋原至车盘驿,数家烟树郁萧森，人语殊方莫辨音。云傍马头晴作雨，松横岭口昼成阴。关城晚色疏寒木，古渡秋风乱夕砧。信宿淹留吾有意，故园已在白云深。
田园,孤独,游西村,秧叶浮青野水浑，农人篱落散鸡豚。寒烟淡抹梨花坞，夕照微明柘叶村。浮世茫茫何日定，故交落落几人存。近时一懒宁堪笑，欲学庞公隐鹿门。
思乡,想家,北窗,香风吹入帘，台畔花如雪。遥忆故乡琴，无声对秋月。
怀古,失意,咏史（上） 田横,宗族几为孔子焚，为秦未几又为尘。田横更欲横河岳，不把英雄让与人。
悼亡,哀伤,哭黄直卿寺丞二首 其二,当年出塞共临戎，箭满行营戍火红。督府凯旋先请去，坚城筑就独无功。身谋彼此皆迂阔，国事中间偶异同。莫怪些词含哽噎，在时曾赏小诗工。
思乡,想家,其十,京华交契似君稀，白首相看意不违。忽见名园送新菜，故乡老圃倍思归。
山水,想家,瀑布寺贞上人院,林疏多暮蝉，师去宿山烟。古壁灯熏画，秋琴雨润弦。竹间窥远鹤，岩上取寒泉。西岳沙房在，归期更几年。
山水,想家,游西峰（余儿时读书其旁）,山回水抱西峰寺，二十年前日日来。一出居然负丘壑，深藏还此远风埃。农樵识面逢多问，鱼鸟知心见不猜。家世剡人须住剡，相寻未识百千回。
思乡,想家,用韵写怀,缙云郎署独衰迟，跛鳖难追八骏驰。人道戆怀如汲黯，天生讷舌愧张仪。吴钩苔绣凭谁砺，燕石珍藏只自奇。岭海一麾甘出守，莼鲈又切故园思。
思乡,愁绪,夜坐僧楼,为客何妨此，伤心是故乡。一声孤雁过，几叶乱风当。暗坐兼无影，虚檐易有霜。翻思在秦楚，犹是景凄凉。
怀人,哀伤,登凤凰台怀孙伯融,故人不可见，远怀良未开。烟树暮云合，江帆春雨来。含情望三益，抚卷歌七哀。聊以酒一斗，携上凤凰台。
闺怨,愁绪,宫怨,长门春锁月溶溶，绣柱金铺翠自封。忽听马啼惊欲曙，多年不候景阳钟。
战争,想家,闽峤军中,翠华齐拥霍嫖姚，却向青山说豹韬。兵马夜行残月下，弓旌寒响朔风高。壶浆故老愁啼血，野饭将军猛茹毛。自笑书生随玉帐，也腰刀剑束征袍。
送别,想家,送韩从事归本道,献捷灵州倅，归时宠拜新。论边多称旨，许国誓亡身。马渴黄河冻，雁回青冢春。到蕃唯促战，应不肯和亲。
怀人,思念,寄士奇学士,同是侍经帷，三年语笑违。病来归梦数，老去故人稀。目暗时揩眦，身癯日剪衣。相思意无限，都逐雁南飞。
悼亡,哀伤,哭张心谷士驹三首 其一,匆匆事业了潮州，竟认潮州作首丘。哀泣一家新故鬼，此邦与汝定何雠？
闺怨,怨恨,青闺 其一,妾有绿绮琴，结发已能鼓。曲奏古遗音，宫商按新谱。携之嫁良人，永期偕凤侣。焉知一别离，十载不复顾。园林花自春，青眼何时觑。我欲操离鸾，一以幽怀诉。殷勤托东风，吹上长安去。
悼亡,哀伤,哭从弟惟清,旅邸淹淹抱病身，逢予哭子倍伤神。攒眉灯下愁如织，分手江头泪满襟。望汝成名光我祖，奈天无意在斯人。劬劳未报身先死，肠断高堂白发亲。
思乡,想家,五日风雨与家兄渭臣对饮 其一,林木朝隮郁未开，微凉飒飒集楼台。弟兄客舍联床影，风雨山城五日杯。墟里孤烟沉白苧，江湖新涨走黄梅。乡心远逐南流水，柴辟亭前去不回。
咏物,孤独,雨,塞山能作云，日暮驰苍狗。乍失天泬寥，不辨峰前后。祁祁洒空宇，霏霏沃林薮。六跸驻离宫，启我文纱牖。匡床迟寝息，兰席延俄久。畿辅多望霖，默祷常自咎。况从京国来，所见率焦亩。今年幸秋迟，十日犹堪守。是雨利豆荞，闻诸田间叟。赈恤泽岂溥，祗恃天恩厚。遑虑跋涉艰，跋涉时所有。引领望关南，此际曾沾否。
思乡,想家,清溪朱邑宰里人也以荔枝名绿扶包者见饷,三湾亭子寄山坳，夹树人家似鸟巢。谩说故乡相见好，荔支先饷绿扶包。
思乡,想家,其三,双旌猎猎镇飞扬，画角声声说故乡。立马平羌台上望，万株红柳倚斜阳。
思乡,想家,江上夏日,无处清阴似剡溪，火云奇崛倚空齐。千山冷叠湖光外，一扇凉摇楚色西。碧树影疏风易断，绿芜平远日难低。故园旧寺临湘水，斑竹烟深越鸟啼。
思乡,想家,宿龙江,孤客龙江上，乡心一夜生。疏星渔舍火，寒雨戍楼更。野旷秋衾冷，窗虚水气明。不眠时起舞，无意听鸡鸣。
送别,想家,送邢桂州,铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。
思乡,想家,其三,昨日先生书，言归及秋馀。今秋已将尽，难驻先生车。凉风起天末，木落声徐徐。沧海日已深，故园日已疏。作客虽云乐，未若在家舒。何以远送君，白云近所居！
思乡,想家,清明即事,柳径桃溪碧草芳，故园遥寄水云乡。老来转使宦情薄，春思颇增诗兴长。教子文书容自勉，逢人尊酒为谁忙。海棠却似怜衰朽，依倚东风试晚妆。
思乡,想家,其三,我自吾儿病，匆匆去若逃。天寒霜似雪，山险石如刀。已得平安信，宁辞往复劳。故园归去也，醉里甚游遨。
思乡,想家,酬张伯常朝议,郢人兰雪有馀风，尽在君家七字中。白发尘缨深念我，青郊藜杖不如公。乡心正想千年鹤，老计终须一亩宫。不讳求田并问舍，景山何必晚为通。
山水,怨恨,游竹溪寺①,洒洒词源峡水倾，何时幸望遂班荆。却嫌不舞羞知己，愿让高轩御李生。
咏物,想家,桃花,雨过新含灼灼华，烟笼芳树势交加。狂飞粉蝶穿朱槛，巧啭流莺傍碧纱。露井细香飘烈麝，霜林浓艳散馀霞。啮毫更近成阴处，似入仙源一径斜。
田园,哀伤,到陈村,半日脩途适到陈，因思尼父倍伤神。行囊抖擞幸馀半，旅馆萧条苦乏薪。唤仆买杯苏脚倦，拂尘题句效眉颦。孤村落日黄昏后，一觉明朝又问津。
悼亡,失意,哭邑宰郑尊生,痛哭尊生老，荥阳共祖姬。谬看如拱璧，相爱若连枝。恺悌三年政，和平十卷诗。自怜多病者，和泪敛君尸。
思乡,想家,随边使过五原,偶逐星车犯虏尘，故乡常恐到无因。五原西去阳关废，日漫平沙不见人。
怀人,思念,寄静含,南郭分携后，相思日九回。一年秋又尽，十月雁初来。宦薄知吾拙，诗成愧尔才。何由移玉树，更向上林栽。
田园,愁绪,赋归用少村黄侍郎话别韵 其一,霏霏轻露点征衣，正好春光胡不归。无奈閒愁添鹤发，且饶疏懒坐渔矶。青松绕郭含云湿，紫荔连坡喷雾飞。胜景都因忙负却，最迟今始脱尘机。
思乡,想家,其二,山边庐舍水边篱，芳卉千枝柳万枝。三月莺花佳丽地，十年寰海太平时。辋川泉石皆堪画，梓泽宾朋尽解诗。一自扁舟逃难后，故园东望只增悲。
思乡,想家,清明,钻燧青烟起，看花旧国迷。绿杨萦绪发，黄鸟傍愁啼。歌去终逃禄，吟来异执圭。故园松槚泪，遥寄岭云西。
思乡,想家,酬陈鸣野移尊见枉东林园亭,有客自于越，故乡烟水深。披图访海岳，载酒造园林。鸾啸发清籁，虬髯听朗吟。极知嵇叔夜，颇惬吕安心。
思乡,想家,其二,献赋论兵计已疏，扁舟归去意何如。岂无医国三年艾，空读传家万卷书。处世固当同凤鸟，还乡端不为鲈鱼。故园泉石应无恙，依旧青山带月锄。
思乡,想家,冬夜留木文介文豹文小饮 其一,衰慵久与世相忘，佳客犹能过草堂。坐拥枯炉消永夕，起看初月耿寒光。人非肉食馀真意，味有鱼飧似故乡。怀抱为君倾倒尽，三文也合扺三康。
怀人,思念,偶成小轴山水寄仰山长老熙晦翁,南山每独往，问讯西隐楼。清阴蔼乔木，天风忽凉秋。归舟溯平湖，遥见仰山月。月色如德人，万古光不灭。素练不盈尺，写此千里心。欲知相忆不，明月是知音。
田园,想家,卢岳闲居十韵,扰扰走人寰，争如占得闲。防愁心付酒，求静力登山。见药芳时采，逢花好处攀。望云开病眼，临涧洗愁颜。春色流岩下，秋声碎竹间。锦文苔点点，钱样菊斑斑。路远朝无客，门深夜不关。鹤飞高缥缈，莺语巧绵蛮。养拙甘沈默，忘怀绝险艰。更怜云外路，空去又空还。
思乡,想家,重九雨中怀弟,天空朔雁不成行，秋色年年似故乡。门掩菊花人独卧，冷风疏雨过重阳。
思乡,流泪,寄内敬,草没龙城不见家，远随毡骑猎平沙。知君五载思乡泪，滴损营前苜蓿花。
怀人,想家,寄酬胡东氏监务,何年捧檄向丛台，共拟弘羊善治财。官舍已无民事扰，乡书还有故人来。春涛拍岸樯乌集，暮雨连城旅雁回。此地古称才杰会，知君临眺不胜哀。
思乡,想家,饮牛歌,门外一溪清见底，老翁牵牛饮溪水。溪清喜不污牛腹，岂畏践霜寒堕趾。舍东土瘦多瓦砾，父子勤劳艺黍稷。勿言牛老行苦迟，我今八十耕犹力。牛能生犊我有孙，世世相从老故园。人生得饱万事足，舍牛相齐何足言。
怀人,思念,寄顾琼州副使,不见经时久，相思越徼深。簿书劳吏道，猿鸟乱人心。地瘴应亲酒，官高秖好唫。亦知浮海乐，难忘客愁侵。
田园,想家,川上田家,斜光隔河明，入照桑柘下。皋垄生麦苗，青青尚堪把。远见牛羊归，相亲童稚野。醉歌秋草间，颇与世家寡。
田园,怨恨,田家行,田家风景亦可悦，人比城间语言别。杨柳垂垂塘水清，茅屋时闻机杼声。篱边绿绿禾苗长，水际青青芦笋生。隔岸好山如画轴，我偶过之看不足。夕阳何处笛呜呜，牧童归来跨黄犊。田家莫嫌生计薄，县吏不来心便乐。
悼亡,哀伤,哭怀林 其一,南来消息不堪闻，肠断龙堆日暮云。当日虽然扶病去，来书已是细成文。
思乡,想家,题桃花赠郑良琪,淮天锦绣正缤纷，花下传杯赠去人。千里若归瀛海上，东风好寄故园春。
思乡,想家,次二兄岁暮述怀韵,蜀道归来笑口开，故园三径足徘徊。但修花木平泉记，不上瞿塘滟滪堆。晚节争看霜后菊，暗香已破腊前梅。苍然二叟相辉映，又值春随斗柄回。
思乡,想家,思归吟,故园东望路迢迢，关塞浮云回未消。绕树凉飙天际落，连空秋色雁边遥。年来事业惭青镜，客久风尘上敝貂。无那倦游归思切，已拌生计付渔樵。
思乡,想家,辛未初秋移寓阜成门（即平泽门）内上冈新居有小园树石之趣题壁四首 其一,莫遣乡心忆选楼，城西僦屋似邗沟。老槐引入三桥路，杂树围成一院秋。小有峰峦同石屋，无多窗槛拟瀛舟。此间风月真清暇，竟日能来几度游。
战争,想家,寄东江毛总戎（文龙）,鸭绿江头建鼓旂，閒关百战壮军威。青天自许孤忠在，赤手亲擒叛将归。夜静举烽连鹿岛，月明传箭过鼍矶。纷纷肉食皆臣子，绝域看君卧铁衣。
思乡,想家,其六,王谢墩名一任谁，故园黄竹我须知。金盘华屋杨家果，此说方应是可疑。
咏物,想家,杨花,淡淡东风又落晖，留春不住送春归。无人更上长亭饮，惟有杨花在客衣。
怀人,思念,喜梅君磊从江南寄诗,天外何人赠一枝，未曾相识足相思。翻怜苏李赓酬处，那得中原几首诗。
思乡,想家,故园,转眼天寒气不齐，归心安敢说羁栖。故园墙北开梅蕊，几日河南罢鼓鼙。邙岭扑天余石马，巩云裹雪暗龙溪。新兵闻道三秦胜，次第兴师扫蒺藜。
思乡,想家,摘桑葚作供二绝 其一,蔫红黝紫簇成堆，但摘儿童莫更猜。说与故园风物好，玉盘冰醴浸杨梅。
思乡,想家,一春,一春毛食久，十亩末青黄。作苦虽无力，居贫尚有方。水咸禾易烂，田瘠麦难长。不少夫家怨，辞农去故乡。
战争,喜悦,三教堂诗为杜总戎日章,支公好骏马，俗以为不韵。头陀手铦戈，标格乃白俊。将军起马上，铁腕风雷迅。朝踏雪山冰，夜眠青冢燐。豁然悟无生，心花见锋刃。辟如担夫争，见者笔意进。关捩偶相触，石火不容瞬。归来读诗书，如暗得灯烬。堂堂三圣人，同宗偶异胤。刻影求飞鸿，雾耶自生晕。白水涌冰轮，千江同一印。
战争,愤怒,其二,度辽车骑几纵横，虎帐龙旂上将营。草木千年含杀气，鼓笳终夜作边声。猩红岭外要荒尽，鸭绿江边障戍平。闻道公孙曾据险，一时海外自威行。
山水,怨恨,游清凉寺三首 其一,春寻载酒本无期，乘兴还嫌马足迟。古寺共怜春草没，远山偏与夕阳宜。雨晴涧竹消苍粉，风暖岩花落紫蕤。昏黑更须凌绝顶，高怀想见少陵诗。
思乡,想家,其三 远浦归帆,极浦一帆回，招招近岸开。倚船试相问，莫是故乡来。
思乡,想家,初得南园,倒囊仅得千竿竹，扫地初开一亩宫。千里故园魂梦里，百年生事寂寥中。晏家不愿诸侯赐，颜氏终成陋巷风。洗竹移花吾事了，子孙他日记衰翁。
怀人,思念,雨中寄杨彦常先生,山中长夏苦淫雨，暂尔出门还不能。九天驭日力已竭，两地看云愁倍增。怜君畏途久作客，笑我净舍常依僧。相思倚柱发清啸，旁人不解谷空应。
怀人,失意,寄王太守公仪,东望烟波秋可怜，故人消息尚茫然。闽中雁字三千里，岭下骊歌十五年。野径萧条餐菊兴，沧江留滞钓鱼船。他宵平远台前月，尚可从君醉九仙。
思乡,想家,和答子瞻,一月空回长者车，报人问疾遣儿书。翰林贻我东南句，窗间默坐得玄珠。故园溪友脍腹腴，远包春茗问何如。玉堂下直长廊静，为君满意说江湖。
思乡,想家,其五,石门连日动征鼙，花柳无情自绕溪。回首故园今好在，杜鹃花落子规啼。
怀人,思念,寄陆务观,君居东浙我江西，镜里新添几缕丝。花落六回疏信息，月明千里两相思。不应李杜翻鲸海，更羡夔龙集凤池。道是樊川轻薄杀，犹将万户比千诗。
思乡,想家,出京书怀,跃马长安愿已违，故园迢递思依依。月明紫水千门过，秋到黄云几处飞。池馆乍回春草梦，兵戈应念老莱衣。解貂准拟来朝醉，谁道王孙怅不归。
田园,惊讶,暮春村行 其三,一春愁雨湿，寒欲到清和。莺语几时好，花开何处多。鱼飞惊白鹭，马牧失烟莎。渔父非知己，休听鼓枻歌。
战争,失意,冬日写怀同郭快庵太史李容斋侍读袁杜少上舍作,朋旧栖迟旅兴宽，西堂霁雪对凭阑。九边马槊霜云动，大将龙堆晓月残。裘马黄金燕客老，关城横吹楚江寒。久怜词赋朱颜减，尚倚狂豪议筑坛。
思乡,想家,春晚二绝 其一,春来脚不踏青青，梦里还家梦又醒。一树垂杨楼外绿，莺声不似故园听。
悼亡,想家,哭当途王宰及其子亨,我忆当途令，官閒不早归。王戎号共死，阿对走相违。兵火有时息，仙凫何处飞。愁云兼楚树，江上晚依依。
怀人,思念,寄暹上人,闻罢城中讲，来安顶上禅。夜灯明石室，清磬出岩泉。欲访惭多事，相思恨隔年。终期息尘虑，接话虎溪边。
思乡,想家,其二,雨结愁云晓未收，仲宣乘醉强登楼。天涯又作三年别，客里那禁两鬓秋。宦迹真成蕉下鹿，乡心应逐海中鸥。相逢莫笑儒官冷，绝胜青衫汗漫游。
田园,哀伤,祝江杏村侍御令堂林太夫人八十,春明旧梦黯然消，谏草伤时手自烧。反哺慈乌依老母，触邪神豸忆前朝。伫看石火经红劫，遥指媊星耀绛霄。同是平头公未老，犹衣莱服祝花朝。
咏物,孤独,早梅,雪窗忽见两三花，便觉诗情渐有涯。应是东君念穷独，春风先遣到侬家。
怀人,想家,六安黄晓随?使自杭还京有寄,樟亭一别万山凋，隔岸思君对海潮。伏枕黄梅愁永日，閒房紫槿发清宵。天垂云路开吴岳，人与星车赴洛桥。绿绮南金无限意，莫教雨雪望中遥。
闺怨,思念,浣溪沙 其一 春闺,日影笼烟小阁明，侍儿初掠晓妆成。画楼何处又歌声。故掩珠帘惊燕燕，戏抛红豆打莺莺。晚来独傍落花行。
送别,想家,江州送李侍御归东洛,独乘骢马去，不并旅人还。中外名卿贵，田园高步闲。暮春经楚县，新月上淮山。道路空瞻望，轩车不敢攀。
思乡,想家,閒居杂兴和丁选部四首 其一,野柽鸣飙秋满庭，?颾不似故园听。尘埃是处苍鹰击，气色谁家瑞鹊灵。心验五穷知匪席，口经三噤信如瓶。欲携白木长镵去，自斸松根千岁苓。
山水,想家,登恒山,巍巍北岳上难跻，俯视群山蚁垤低。默相皇朝敷政化，圣灵万古与天齐。
思乡,想家,雪后同徐秘丞皇甫节推孔教授北园晚步,沙草正黄濒海意，江梅还白故园情。循除远水春前急，绕郭空山雪后明。林影易斜寒日短，角声吹去暮云平。最惭佳客忘形契，肯伴衰翁著屐行。
山水,想家,游焦山因谒汉隐君祠,冥心归净域，幽赏且高歌。泉石留人处，烟霞奈尔何。诸天开福地，落日满沧波。为访焦君隐，春深长薜萝。
山水,流泪,游惠山二首 其二,百尺老龙卧山足，口吐清泉声簌簌。山灵守护几千载，存此方圆两丸玉。朅来一酌漱甘芳，洗尽凡心悦尘目。嗟嗟世无桑伫翁，茶经水品谁能续。扪萝试与谒灵祠，惟见苍苔锁茅屋。人亡物在是耶非，长啸一声烟树绿。
战争,哀伤,镇朔楼十二韵,杰构基扃护，飞甍旭彩浮。登高今胜地，筑堑古边州。盘漠雕时下，摩空雁亦愁。秦云遥欲压，朔气冷全收。蛾贼连群日，狼烟上将忧。势真同燕幕，交几失蛇矛。飒沓星弧落，??奅石投。貙罴千岁劫，猿鹤一军休。关路清烽燧，郊竿袅旆游。黄云屯败栋，碧血锁危楼。目断龙堆戍，魂招鹿塞秋。寒风悲壮士，终古自飕飗。
战争,哀伤,过鄚州,古戍苍茫朔气横，黄尘扑面野云生。人传燕赵悲歌地，水咽荆高变徵声。百战河山余废堞，清时烽燧尚孤城。萧萧落日催征骑，愁听荒笳到耳鸣。
田园,恐惧,长康作松湖山村图赋此二首 其一,两两渔舟点暮烟，芰荷粳稻满平川。湖山不独堪留赏，下有吾家二顷田。
思乡,想家,陟望轩,一片浮云伴落晖，望乡千里意多违。天高淮甸冥鸿度，海阔蓬莱独鹤飞。使幕敢辞毛义檄，亲庭谁舞老莱衣。百年已注长生箓，白发萧萧待汝归。
田园,哀伤,出顺德府西门之和顺宿福堂村,路绕龙冈迫，云依虎谷频。扬鞭争去蹀，隔水问迷津。听鸟声如故，看山色似新。孤村灯火夜，野老话酸辛。
思乡,想家,客舍,一天潮拥海门东，月照残更树影空。啼鸟尽情催梦起，不知人在故乡中。
怀人,思念,寄邵德昂,高隐青门不识尘，碧桃花下白纶巾。诗传画意王摩诘，船载书声米舍人。半板水扉兼竹净，一间草阁与山邻。闲情不及鸥先往，几度相思入梦频。
思乡,想家,阆园诗 其十,早买淮阴棹，仍登江上楼。晓来看北固，何处似南州。王谢池台尽，齐梁寝树秋。天涯忧国泪，岂为故乡流。
山水,喜悦,游天宫寺,浭水溶溶接上方，欲袪尘累扣禅房。清钟响落诸天月，老树寒经五国霜。台势浮红扶塔势，山光含翠间湖光。偶然随喜溪头立，洗钵僧来话夕阳。
山水,喜悦,游平山堂即景杂咏八首 其三,陪臣贺节大宛朝，侍卫携来不惮遥。便许随观都踊跃，无文径说践虹桥。
怀古,想家,关中怀古 其一,驻车丰邑镐池东，想像周家帝业隆。紫凤碧梧栖正稳，朱弦清庙奏何工。分藩终拟蛮畿服，治象初悬魏阙崇。习俗更闻勤稼穑，只今谁不颂豳风。
思乡,想家,塞外示同行者,西风千万骑，飒沓向阴山。为问传书雁，孤飞几日还。负霜怜戍卒，乘月望乡关。王事兼程促，休嗟客鬓斑。
怀人,失意,用硕夫韵述怀 其一,少年正堕尘网中，晚岁臭味商山翁。避喧苦厌俗眼白，得酒径借衰颜红。半生事业一经足，是处生涯四壁空。故人白发音书断，倾盖交情独见公。
送别,想家,送僧南游,三秋万里五溪行，风里孤云不计程。若念猩猩解言语，放生先合放猩猩。
闺怨,想家,效陈隋闺情,初莺一两啭，嫩叶数重围。喜子寻窗织，宜男傍砌菲。宁辞挑锦字，暂下流黄机。眉黛看重拂，边书昨夜归。
思乡,想家,乙丑人日,自怪扶持七十身，归来又见故乡春。今朝人日逢人喜，不料偷生作老人。
怀人,思念,客夜忆傅森,深夜相思浣水边，情怀堪恨复堪怜。云山千里书不到，风雨一楼人独眠。蛩带秋声吟壁下，鼠窥灯影山窗前。去年记得西湖上，醉倒荷花香满船。
战争,想家,题张许二公庙,临岐高会拥笙讴，谁念睢阳将士愁。虏骑合围边月暮，孤城接战阵云秋。忠成剩有江淮粟，论定宁专李郭筹。千载钟生作神语，可怜一梦博封侯。
怀人,思念,自都往馀杭怀聂之美,阁上新文卷，欲逢知已开。相思不能已，攲枕梦君来。
思乡,想家,将之松江藉以南旋,昔日偶然来江北，今朝无计到江南。渡头开落花千万，海上望归人两三。怕听画梁新燕语，相期春雨故园谈。此心已惹乡关梦，贺鉴湖清澄碧岚。
思乡,想家,离友诗三首 其一,王旅旋兮背故乡。彼君子兮笃人纲。媵余行兮归朔方。驰原隰兮寻旧疆。车载奔兮马繁骧。涉浮济兮泛轻航。迄魏都兮息兰房。展宴好兮惟乐康。
思乡,想家,答殿卿九日见怀 其一,黄花独傍酒边开，过雁秋风绕吹台。直置沾裳听不得，何须更自故乡来。
思乡,想家,冬夜写怀,此夕阴云欲雪天，阿奴先我拥衾眠。灯前炙砚研徽墨，醉里裁诗爱蜀笺。身世每惭彭泽令，盘餐长忆粤河鳊。故园儿女频翘首，道我归休是甚年。
思乡,想家,金陵春日逢友,钟陵过雨紫烟开，南浦清江隐薄雷。春水满堤春草绿，故园千里故人来。莺声弱柳传歌板，燕蹴飞花落酒杯。一醉萍踪任分散，不劳风笛夜相催。
思乡,想家,达臣议承饷石耳,穷秋客舍风雨凄，破釜生鱼甑有衣。故侯未种东陵瓜，饿夫欲采西山薇。岁晚黄精可疗饥，故园万里天一涯。未辨登山拾瑶草，且复从公茹石芝。
山水,想家,登进贤县治后山望云亭,古木千章翠欲交，白云疑只在松梢。公馀莫惜频登眺，无限风烟满四郊。
思乡,想家,八月九日巴河阻风答孟原佥宪,江湖万里喜同游，漫向巴河滞客舟。茆屋谁家还白酒，菊花明日又黄州。故园风雨生秋梦，上国云山入暮愁。赖有故人相慰藉，灯前谈笑亦风流。
田园,哀伤,蓝村舟中夜雨,细雨泠泠滴短蓬，横空叆叇冽寒冲。旅途堪此凄其夜，赖有重裘可禦风。
思乡,想家,其三,竹符驱我出山来，万事无心付酒杯。又见江城春到也，伤情却忆故园梅。
田园,想家,谢村,绝岸人声送市楼，蔽天帆影下粮艘。乍回杨柳东风色，几处关河落照愁？明日迢迢隔吴越，此身泛泛结凫鸥。乱云山远钟初动，江海空濛夕气浮。
思乡,想家,与杨二叔纯,许子南昌去，王孙嵊县游。旧交如雨散，春水满城流。不见江边阁，徒怀雪里舟。故乡惟汝在，莫惜屡相求。
怀古,想家,偕师六登鸡鸣山寺同望台城,过雨鸣鸠恰唤妻，谢家双屐破春泥。湖生新水花痕浅，山带荒城柳色齐。白袷有人参宝志，黄油无梦问金题。菊田二月僧归晚，荷锸相逢在古堤。
思乡,想家,上都道中,穷冱惟沙漠，昔闻今信然。行人鬓有雪，野店灶无烟。白草牛羊地，黄云雕鹗天。故乡何处是？愁绝晚风前。
思乡,想家,甲寅四月十五日值余生辰久客思归困于兵革因诗赋感,首夏清和绿野平，乡心愁听鹧鸪声。十年结客黄金尽，一夜摧人白发生。出处应知吾道重，安危不系此身轻。差惭马齿徒加长，自顾难为伏枥鸣。
山水,哀伤,登泰山,峰峦壁立翠云屯，太极初分此岳存。郁郁古松蟠御帐，层层石磴接天门。山桃野杏花争发，曲涧方泉水正温。秦汉登封遗往迹，归来天色欲黄昏。
思乡,想家,秋怀,天清玉露下寒河，连骑萧萧薄暮过。万里风高鹰羽健，千家月落杵声多。故园锄草留残菊，古陌输租刈晚禾。不是秋深贪习静，畏闻野老说干戈。
田园,孤独,偶至田家作,自笑尘氛客，忽随沮溺群。高林过疏雨，飞鸟逐行云。瓮牖馀残春，郊原渐夕曛。秋风将落叶，萧索不堪闻。
山水,想家,游城山遂宿岩舍,踪迹城山近已稀，重来游衍暮忘归。高台突兀凌虚白，古刹荒凉隐翠微。上界僧归梵磬响，低林鸟宿佛灯辉。迩来自觉尘缘薄，不为入山不息机。
怀古,哀伤,咏史（上） 华歆,拈起黄金岂可疑，斩关发壁复何为。辽东不洗巢由耳，痛切初年割席迟。
思乡,想家,题周蕡墨竹,故园新种千竿竹，秋雨应添绿万丛。昨夜山楼寒梦觉，依稀身在碧鲜中。
田园,恐惧,浣溪沙·春晚犹寒，闲居遣闷,今岁春寒似禁花。闭门觅醉惜年华。观游未省属谁家。柳树飘残风不定，燕翎湿尽雨还加。惊心暗碧满天涯。
思乡,想家,晓起闻莺,暑气晓来清，时时闻远莺。还思故园路，松下绿苔生。
思乡,想家,晓发苏州逢故人,鸡鸣残月下金阊，白鹤孤栖城上霜。匹马萧萧衣后短，重关杳杳路初长。相逢屠狗皆亡虏，对泣南冠半故乡。回首东吴遗恨在，胥门犹自向江湘。
思乡,想家,谢人惠茶,长日燕台正忆家，故人新惠故园茶。茸分玉碾闻兰气，火煖金铛见雪花。漫道玉川阳羡蕊，还如鸿渐建溪芽。泠然一啜烦襟涤，欲御天风弄紫霞。
山水,孤独,登文笔峰,唾手燕云志已灰，异方与客共登台。百年忧国心常结，九日凭高首重回。山际云收秋瘴薄，海门月上晚潮来。此行只为文翁事，不是重阳爱酒杯。
战争,哀伤,秋日戏咏铁马四首 其二,玉关人去年年梦，铁马秋来夜夜鸣。绝域正悬长别泪，悲风又送断肠声。响侵捣练楼前月，心绕吹笳塞外营。思妇纤腰消瘦尽，还闻飞骑取龙城。
思乡,想家,重九,故园归路渺无穷，水绕山围第几重。望欲远时愁更远，登高莫上最高峰。
思乡,想家,永嘉裴季和家有竹居典簿中都国学种竹数竿想像故园之意,客舍仍栽竹，殷勤忆故园。乱枝交窄径，轻筱拂卑垣。曙色烟凝几，秋声月在门。杀青编汗简，浮碧注山尊。斸笋供春祀，行庖具夕飧。高人频驻屐，俗士竟回辕。虽与山林远，终无市井喧。晋贤名未泯，唐逸兴犹存。彷佛龟山路，依稀雁荡村。南归遂幽息，投老更何论。
思乡,想家,刘宪副仲修,十载青衫傍帝都，乡心遥夜忆莼鲈。林间赋客閒三径，天外归人问五湖。秋雨帆樯连白帝，碧云原庙锁苍梧。江城玉笛休回首，零落梅花客梦孤。
思乡,想家,寄怀子培舍弟,故园春草日依依，别后池塘今是非。明月江风频忆弟，清秋塞雁一沾衣。病多客枕余芝术，书去名山问蕨薇。闻道沧洲新水阔，可怜鸥鹭满渔矶。
思乡,想家,伏日臣病书事,伏枕天涯病未消，乡心千里梦迢迢。一帘疏雨春花尽，深锁柴门臣寂寥。
思乡,想家,河湟旧卒,少年随将讨河湟，头白时清返故乡。十万汉军零落尽，独吹边曲向残阳。
思乡,想家,鸡头关望褒城,意豁神开眼倍明，鸡头关下见褒城。望中沃野真千里，行处坡陀喜乍平。压地黄云秋渐老，宜人绿树雨初晴。故园风景依稀似，立马斜阳无限情。
悼亡,想家,哭舍侄汝钦仪部,肮脏衣冠迟日月，颉颃京邑走风烟。曼容汝官五百石，武子吾家三十年。乡地祇忧戎马在，使星犹傍女牛悬。如何握手成今古，岐路人间倍可怜。
怀人,想家,寄李烟客黄逢吉,惜别时闻雁，思君正倚楼。月高帘不夜，风细树宜秋。影落千山远，声来九塞愁。频年羁客梦，曾否到罗浮。
思乡,想家,梦梅花,故园梅树开花未，颇怪南枝入梦勤。此梦定知何处应，画中逢见笛中闻。
咏物,孤独,题梅,秋魁不得占春魁，惭负孤根雪里开。问汝不堪调鼎鼐，岁寒只许赋归来。
怀古,哀伤,白鹿洞怀古,昔贤倡道地，形胜表西南。云影晴临席，天光净照潭。遗风被逢掖，雅会盍朋簪。千古鸢鱼意，悠悠未许谈。
怀人,孤独,述怀次柴主簿,独闭柴门木石亲，诗筒剥啄不妨频。青灯风雨多离梦，白发江湖少故人。谩读楚骚招太乙，谁听郢曲和阳春。书香剑气俱寥落，虚老乾坤父母身。
思乡,想家,晚山,未与此游期，兹山何太奇。皇华趋远道，烟景豁幽思。马倦仍知路，鸦喧竞绕枝。凭轩休极目，正切望乡悲。
怀人,思念,龙山晚眺怀裛枫,鲁酒汶阳别，风流何日攀。相思千里月，独眺九龙山。鸟宿烟村暝，人归石径闲。他时重剪烛，定与叩松关。
思乡,想家,吴水部客中除夕为赋此诗,客思乡心此夕并，萧条官舍若为情。筵前柏叶金杯浅，院里梅花粉署清。门掩疏灯人语寂，山留残雪夜寒生。起来遥祝君王寿，却忆鹓鸾一字行。
悼亡,哀伤,哭堂儿,我年五十四，四次举儿子。阿增十九龄，志业总可喜。岂不恸其夭，谓有堂儿恃。应元与祖授，孩殇且勿齿。仁者必有后，古贤范世语。我讵敢为恶，堂儿竟童死。失明固可讥，不忧亦去理。悲哉呜咽声，惧成不孝尔。
悼亡,哀伤,哭侄效恭用高春元韵,兰萎栽不长，玉毁恨徒深。谁念蹒跚日，空馀感慨心。文场虽角逐，病觉忽侵寻。月下思英爽，悲怀满素琴。
战争,想家,其三,风怒边沙迸铁衣，胡儿胡马正骄肥。将军对阵谁教入，战士辞营不道归。新血溅红黏蔓草，旧骸堆白映寒晖。胸中纵有销兵术，欲向何门说是非。
山水,思念,登灵山县北松岭同梦山有作,越宿期登山，晨雨聊复止。薄暮雨气收，驾言披榛杞。跻攀陟云端，旷然烦抱委。长松何翛翛，枝柯互相倚。密叶布成幄，馀响散清微。通川明井落，平畴水瀰瀰。禾黍岂不佳，水多惧生耳。平生畎亩心，十载隔泥滓。一丘未能谋，万壑安敢拟。翘首望白云，瞬息千里驶。乘兴理巾车，雨霁宁由已。
悼亡,哀伤,哭笑鸟,日月转入地，星辰蔽重云。夜色晦若漆，怪禽巢未焚。其音哭且笑，哀乐讵能分。方哭且笑时，曾莫有以群。哭为何所悲，笑为何所闻。了不预人事，吉凶谁复云。
怀人,思念,寄韩孟郁别驾,紫陌花今丽，关门柳正舒。相思千里外，惜别五年馀。少孺高飞檄，长卿羡著书。兼才应自见，奏绩勒医闾。
思乡,想家,其二,水国春光动，天涯客未行。草连千里绿，月共故乡明。游说黄金尽，思归白发生。男儿四方志，不独为功名。
思乡,想家,秋寄张坤,庭树已黄落，闭门俱寂寥。未知栖托处，空羡圣明朝。酒醒乡心阔，云晴客思遥。吾徒自多感，颜子只箪瓢。
思乡,想家,悯雨奉答白岩光禄 其一,故乡风景梦依然，鱼浦窗西兔岭颠。谁道不归归未得，芙蕖窗下抱愁眠。
思乡,想家,其三,莲社老僧随幻去，蓉城学士也难寻。三毗尼地无生死，一刹那间有古今。不向空王抛世法，却从初地寄乡心。法堂总自巍峨在，还有茱萸探浅深。
思乡,想家,柬余明复乞舟,台上黄金半草莱，追风蹑电且徘徊。穷当岐路千愁集，老向风尘百病摧。上国寒梅从报雪，故园新箨已闻雷。殷勤为问余工部，几日青帆泗上来。
思乡,想家,九日读陶渊明诗,晋有靖节翁，古昔称高士。自陈簪组后，为义不两仕。虽乏报韩功，深怀帝秦耻。拂衣归故园，寒菊被栗里。醉馀洒新诗，题自庚子始。托此明大闲，言外有馀旨。我生后千岁，历十五庚子。区区一垤中，起灭纷未已。壮夫感颓光，大运悲逝水。登高极遐想，舒卷寓至理。风期渺相接，衰暮竟谁似。酌泉荐芳馨，茫茫九泉起。
怀人,思念,寄云客兄吴下即用来韵,旧吴东出是?门，千里相思有懿昆。曾附云霄上阊阖，共题名字在慈恩。悬车深巷名逾重，编牒精庐道益尊。何日披襟坐寥廓，一泓秋水涤尘根。
战争,流泪,巡黄花镇,驱车出东郭，行行指边城。是时岁向暮，阴霭昼晦冥。惊风号枯柯，寒鸟鸣嘤嘤。中官候道左，边帅戎服迎。旌旂分旖旎，剑戟亦纵横。阅兵黄花镇，驻节驴安营。山路石确确，断溪冰始凝。羸马鞭不前，仆从皆涕零。昔贤畏险道，我胡不自宁。边氛正澒洞，讵敢惮遐征。三陟记严寒，尚虑稽王程。安得霍嫖姚，一扫边尘清。
思乡,想家,其二,濯足空谈万里流，朝昏惟守户庭幽。故乡久别终思奋，好友频来不带愁。白发丹心千古意，黄花紫蟹一年秋。何时造尔能扶杖，不羡乘车马少游。
闺怨,思念,其四 春闺,春到花间燕子知。旧巢新葺傍人时。傍人人自不禁持。欲把青棠蠲旧忿，又拈红豆说相思。喃喃只是怨归迟。
思乡,想家,登临川城,时危伤去国，岁晚强登城。过雁书难问，穷途泪欲倾。江湖归客梦，梅柳故园情。倚杖空凝伫，行藏竟不成。
悼亡,想家,哭柏岩禅师,遍与傍人别，临终尽不愁。影堂谁为扫，坐塔自看修。白日钟边晚，青苔钵上秋。天涯禅弟子，空到柏岩游。
怀人,哀伤,秋暮寄怀孟畹,孤馆萧条落叶红，故人遥隔水云东。追思往事浑如梦，转觉豪华总是空。径草乱垂犹带露，庭花渐老不禁风。愁怀缕缕凭谁诉，閒倚阑干数断鸿。
思乡,想家,丹炉药臼,岩中二子已飞仙，药臼丹炉尚俨然。无奈故乡心正切，末由此地结清缘。
思乡,想家,蚤发潞河柬何冬官,千里乡心逐雁飞，晨光初动尚熹微。送迎深愧劳宾主，今昨何烦问是非。自在沙鸥眠岸迥，凋零霜叶挂林稀。十年京洛归来晚，犹喜淄尘未染衣。
送别,想家,送吉校书东归,少年芸阁吏，罢直暂归休。独与亲知别，行逢江海秋。听猿看楚岫，随雁到吴洲。处处园林好，何人待子猷。
思乡,想家,春日感怀,春风三月景依然，弱柳游丝触处牵。家远隔年无信到，官閒镇日枕书眠。林鸠逐妇晴还雨，沙燕将雏去复旋。遥忆故园春更好，江楼背郭看锄田。
思乡,想家,绝句,十年忧国鬓如丝，一路看山到武夷。信宿故园无限意，人情莫怪去迟迟。
闺怨,想家,怨诗五章 其一,生小两结发，春花连理开。花开同枝艳，花落同土埋。夫婿峨鸃冠，赫赫凌中台。右拥娇越姝，左抱媚吴娃。群鸳春水乐，孤雁霜天哀。汉月亦自皎，昏夜多云霾。东邻田舍女，裙布荆为钗。自怜馌饷苦，慕妾情依徊。安知期白首，不如贫贱偕。
田园,想家,村院秋居,鸡犬不时闻，村深俗亦淳。道情亲易久，乡语译方真。田坂斜阳淡，枫林秋色贫。因恩在庐岳，冰雪早侵人。
悼亡,哀伤,哭?十五章 其一,方看竹马戏，已作薤露歌。哀哉天丧予，老泪如倾河。
思乡,想家,其七,草生磐石上，根株那得长。客行久不归，那得识故乡。
思乡,想家,夜坐有感并简与讷教授,青灯微火照寒更，不信儒冠误此生。翻觉广文官未冷，始闻工部辟初行。三年宦况秋萧瑟，一枕时情梦战争。思过故园寻故老，旋持春酒看春耕。
怀人,愁绪,次希闻上人韵寄许节之,记得临岐折柳枝，人生难会易分离。夜长剩有思君梦，路远都无寄我诗。满院落花春去早，一帘斜日燕归迟。区区功业成何用，赢得閒愁上两眉。
思乡,想家,闻笛,玉笛飞声满客城，东风吹送故园情。梅花乱落人何处，唯见关山碎月明。
战争,想家,送马将军出塞,羽书飞万里，不分听胡笳。独有黄须将，先驰白鼻騧。鹿塞连烽堠，龙庭乱雪花。封侯归日早，破镜莫思家。
思乡,想家,元夕二首 其一,故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸弟集，重闱应念一身遥。
思乡,想家,其二,飘飘书剑泊天涯，每到春来辄念家。料得故园桃李树，东风吹处一般花。
闺怨,怨恨,闺怨,绣得鸳鸯锦一双，停针不语倚南窗。良人昨夜开船去，恨杀门前有大江。
思乡,想家,余老乞骸而汝师大司成亦在告聊成一章问之,称疾太学师，真衰右司马。俱露乞骸章，言寻故园社。天听如许卑，方舟问吴下。桑榆我荏苒，松桂君潇洒。君以道不行，我岂行道者。所念各杜门，浊醪难独把。非繇惠德音，何以征风雅。
战争,想家,时得本师和尚归粤信 其一,忽闻匡岳信，并起玉关愁。华表方迷鹤，鄱阳已泛舟。关山无近梦，江汉有新秋。一望西山色，萧条映御沟。
思乡,想家,宿彰德,长途腰脚倦，且喜罢征鞍。日落霜犹湿，风多火亦寒。菘经春雪软，酒得故乡难。慷慨挑镫坐，三更意未阑。
田园,想家,春日田园杂兴,倦游归隐白云乡，芳草庭闲昼日长。晋氏衣冠门外柳，豳人风俗屋边桑。青林伐鼓村村社，绿水平畴处处秧。未分东风欺老眼，一编牛背卧斜阳。
怀古,流泪,沛中怀古,烟芜歌风台，此是赤帝乡。赤帝今已矣，大风邈凄凉。惟昔仗孤剑，十年朝八荒。人言生处乐，万乘巡东方。高台何巍巍，行殿起中央。兴言万代事，四坐沾衣裳。我为异代臣，酌水祀先王。抚事复怀昔，临风独彷徨。
怀古,恐惧,咏史,霸王雄图并，凄凉世径分。鲸鲵赴巨壑，鹰隼失高云。难折朱游槛，休嗟袁绍军。当时平帝纪，一一动星文。
思乡,想家,寒夜同助甫访子畏见盆草有岁寒之感焉遂人赋之五首 其一,长安十丈雪，寒色满荆榛。唯吾咫尺地，留得故园春。
怀人,哀伤,春日有怀仲仁,独行墟落间，旧径生芳草。一见蝴蝶飞，三叹青春好。故人不可同，能无伤远道。
田园,想家,王楼村先生十三本梅花书屋图其曾孙少林进士属题,南人多种梅，公乃得梅味。天然清瘦格，独往傲凡卉。心定梦亦真，老屋见髣髴。东西列十三，知足不外乞。嚼之以疗饥，香冷入肠胃。可代索米劳，兼省买山费。醒来竟何有，冂归讵无谓。风流六十年，怀想但增忾。文孙宝手泽，纸墨馀芳气。乡园宛在眼，止渴借自慰。
怀人,想家,赋得归雁寄曹使君云中,万里南来雁，归飞又一群。三江重汎汎，二月正纷纷。顾影愁官烛，怀书望浦云。关门他夜月，应得故人闻。
思乡,想家,题山谷居士书坡公帖,当年二老叹云云，犹喜坡翁返故乡。展卷如今但陈迹，丘原无复起苏黄。
思乡,想家,重居寺雨后次初上人韵,空庭修竹响琅琅，夜坐高斋语对床。茶灶有泉分古涧，寺门无树掩寒塘。禅心不动千峰暝，旅梦将归百里长。岁晚荆南听风雨，故园何日守茅堂。
思乡,想家,八月十四日上车还江阴途中作（补乙丑年作应录在晓凉之后。）,久忆故乡月，凉秋送客归。天随江树转，人抱水云飞。露草逮零节，烟村含薄晖。风吹残叶过，和冷上征衣。
山水,想家,游山限韵,清流垂荫夹双堤，一曲沧浪野唱齐。东寺日高微觉暑，前村花落半成泥。独怜饮兴经春渴，休怪吟头尽日低。饭罢长廊还一笑，匆匆又解远公携。
思乡,想家,客馆,闲中诗卷愁中酒，漫向残春惜落花。栽柳已多陶令宅，藏书将拟邺侯家。苔痕受雨初行屐，潮候兼风欲泛槎。历历青山湖上路，似从游子送年华。
怀古,孤独,苏堤怀古三首 其一,坡仙巳去邈难招，千载长堤抱泬寥。山月曾窥苏小黛，荷风时送伍胥潮。荒祠过客人谁识，到处题诗墨未消。今日南屏向西路，水光云色尚相邀。
思乡,想家,初度日客过,长安逐队又三年，此日秋光亦可怜。诗酒有情禁白发，风尘无恙剩青毡。浮云过眼千峰矗，良夜当杯片月悬。莫道乡心惊旅梦，兴衰曾见海为田。
思乡,想家,中秋二首 其一,汉江江上月，今夕去年看。尚忆岘山曲，秋城波色寒。故乡仍节序，衰鬓且儒冠。桂子真谁种，天空落未乾。
田园,孤独,宿杨村访平泉大史先书一绝（辛未春）,天际轻云散午阴，乳莺啼树正春深。无端一夜江村雨，半落孤舟客子心。
思乡,想家,秋山行旅,客路青山外，萧条尽白云。猿啼山寂寂，霜降叶纷纷。野寺鸣烟磬，空林带夕曛。望乡心未已，残笛不堪闻。
悼亡,哀伤,哭陈子阳诗一首,江上维舟送我行，面颜憔悴已心惊。离怀耿耿未终岁，哀讣悠悠忽到京。奕叶簪缨承世泽，专门诗礼重乡评。百年遗恨松萝托，继述犹应望两甥。
思乡,想家,程孟阳挽词二首次夕公韵（孟阳久居练川、虞山之间，辛巳岁归新安老焉） 其一,故乡一去四回春，此别那禁老泪频。方氏鉴湖曾卜隐，阮家南巷自忘贫。白头粉绘随长夜，青史才名有故人。最忆酒阑歌板歇，清音无复袅梁尘。
悼亡,想家,哭归孝子（嘉定生员名守正）,迎盗思安母，狼心未转移。黄尘犹乞免，白刃已甘随。饮恨应怜父，传家岂待儿。何当枭贼首，为尔复雠私。
怀古,想家,同王以湘沧浪亭怀古,游丝罥花天阴阴，隔花啼鸟青林深。古人不见古亭圮，惟闻流水如鸣琴。清流不洗世人耳，满城弦管多繁音。昼漏迟迟歌未歇，豪竹哀丝为谁发。此时蔓草遍池台，当日金钱买风月。胜地由来有盛衰，何况人生易华发。天涯吊古复伤离，人物风流各有时。云树江南留不得，争知来者复为谁。
思乡,想家,坐月喜易钦之见过,方庭兀坐久，漏水静来闻。雉堞孤云补，旗竿片月分。乡心基远梦，凉意感微醺。赖有同心者，敲门慰藉勤。
怀人,愁绪,雪夜怀周著作,灯照竹林雪，寝斋寒更空。窗间成独坐，遥想故人同。不有孤吟兴，宁度此宵中。
思乡,想家,春杪镇海楼望雨,花落木棉城，春欲辞我去。把酒饯高楼，欲见春归处。急雨随雷车，阴云屯日驭。白鸟烟际灭，青山意中遇。半空银河翻，层檐玉虹注。平碧远原草，新阴近郊树。想见桑柘烟，空濛故园趣。几人今夜心，蓑笠待天曙。
思乡,想家,还自奉口,倚柁西风顺，舟行势若趋。山平初月蚤，市远晚烟孤。客况三秋叶，乡心两岸芦。归期何日稳，趁得菊花无。
田园,想家,田园卜居,明时有遗逸，学稼老田园。荷锸云千顷，归耕月满村。郊原随步屧，田父共开樽。引水蔬成亩，编篱花映门。竹边行鸟雀，桑下散鸡豚。晴日行看稼，白头坐弄孙。年丰占木德，春到验梅根。农事时相较，岁功日自论。徵科吏未扰，耕凿俗相敦。看结田神社，蹋歌笑语温。
战争,想家,典幕席上同高漫士奉和王尹元旦密州忆子诗,张掖何人独冠军，远随征骑入边尘。天涯柏酒愁中断，寒尽椒花客里春。鲁国山河应独望，甘州风物更谁亲。斑衣此日棠阴下，骨肉何须叹越秦。
怀人,想家,池口阻风怀故人东流宰周德平,莫向池阳问酒杯，好怀应为故人开。九华山晓千峰出，三峡江寒万里来。塞雁未随南陆转，楚云多逐北风回。浮名本自无羁绊，应笑先生白发催。
战争,想家,军回,两行旌旆引鸣笳，万骑宵严不敢哗。隔岸水声冲石响，罩山云脚受风斜。孤村月落时闻犬，古塞春残不见华。归骑莫嫌征路滑，凉风吹雨洒尘沙。
送别,想家,送薛彦伟擢第东归,时辈似君稀，青春战胜归。名登郤诜第，身着老莱衣。称意人皆羡，还家马若飞。一枝谁不折，棣萼独相辉。
思乡,想家,客怀,两年不见故园书，可是江南无雁鱼。总为浮名淹岁月，天涯愁绝又春馀。
怀人,想家,寄朱至机 其一,云出无心鹤倦飞，还家欢笑綵为衣。雪醅为寿酒初熟，玉脔供甘鱼正肥。侍燕每操筇杖去，看花常御板舆归。故人愿子无穷庆，莫使淮南音信稀。
思乡,想家,山行,淙淙长瀑泻晴峰，云里青山挂白龙。想象故园岩壑似，寺门不见万株松。
思乡,想家,其三,修竹风频入，丛花蔓不分。亭中微雨后，池上一蝉闻。出谷非栖鸟，归峰是倦云。乡心生感慨，独立向斜曛。
思乡,想家,冬日游陈山,乘兴凭高日未曛，苍苔屐齿自纷纷。林深出涧有流水，雪霁满山多白云。一榻琴声凭鹤听，半床松影与僧分。惭余未脱尘凡迹，欲寄乡心到雁群。
怀人,想家,秋日怀旭瞻,渐水指家林，秋风日夕深。无书非是忘，有梦即相寻。野艇看山约，僧寮问字心。寥寥弦外意，馀子漫知音。
思乡,想家,其二,草绿连隋苑，花飞忆楚州。人閒从散帙，客至许登楼。自卜罗含宅，频移范蠡舟。看君图画意，转益故乡愁。
思乡,想家,家人初至京置酒庭中对雪作,庭霰今朝集，家筵此日开。不知燕地雪，犹讶故园梅。玉袖承花出，珠帘卷絮回。瑶华虽可赠，留赏上春来。
思乡,想家,潞河风雨次韵,一望碧波深，孤帆柳外林。满江风雨恨，万里故园心。对酒思前事，逢人寄远音。秋声何处急，茅屋乱鸣砧。
悼亡,失意,哭都谏俞崇礼三首 其一,向晓从容话，俄惊生死分。牵衣频顾我，忍哭更呼君。书剑亲孤榇，精灵结暝云。无言向僮仆，衰泪落纷纷。
山水,恐惧,登灌县城内金龟山,簿暇寻幽上翠屏，高飞塔影出林坰。拿云拳曲虬松赤，碍路叉牙虎石青。万灶炊烟开画界，一湾番舶下渔汀。铁沈千尺锁雷雨，不怕离堆晓气醒。
怀人,失意,荣大师昔从余出应天宁后为洞山古羊副庄往来称之因作小颂为寄,年来落莫卧岩谷，故人来会岩中宿。夜深灯火话西来，重悟当年庵畔竹。
田园,愁绪,田家喜雪,漫空飞雪岁云徂，独坐閒吟粟满肤。廓落江山千态迥，浑沦天地一尘无。寒声夜吼松筠裂，和气朝回荠麦苏。说与田家判一醉，明年宁复虑官租。
战争,想家,仿郎士元宝刀塞上儿,长安美少年，白马黄金鞭。后骑捧长剑，官仪如殿前。烟尘生绝塞，烽火照甘泉。如闻辞第将，遗貌上凌烟。
战争,想家,闻边报贡虏有变,河西烽急羽书驰，岂谓昆弥负圣慈。马市久窥秦障塞，雁关新拥汉旌旗。铜符遣将还今日，金印封王讵异时。万里护羌先绝幕，胡儿应自哭燕支。
思乡,想家,闻雁,频年别思渺江头，每望乡音结远愁。独倚空斋残月夜，盈庭落木雁声秋。
怀古,想家,姑苏怀古,故国城池岂阖庐，西风台榭尚姑苏。歌催越女酣春宴，兵散吴江失伯图。辇路草生空走鹿，女墙月落更啼乌。可怜犹自矜红粉，十里荷花绕太湖。
思乡,想家,其七,征旗夜夜捲秋霜，轻骑追风不可当。天寒雪大迷归路，葱岭山头望故乡。
思乡,想家,秋夜,檐端露明月，月苦乡心儆。草虫寒夜鸣，疏桐落秋影。
怀人,思念,次韵寄答若虚二首 其一,懒向江湖问楫师，江南江北两相思。鸠巢近报移来宅，雁札遥传寄到诗。城市行踪嗟我在，山林性格祗君知。如今旧社无新兴，不似星堂夜战时。
咏物,失意,风,稍有云生风便随，彭怒犹然镇堀堁。须臾云散风亦息，岂伊有意教坎坷。风则灵矣究无藉，云胡为者任其簸。三春少和今复狂，想争例事偏愁我。
思乡,想家,其二,袖拂清风到故乡，高名亮节自煌煌。窦融绝饮河西马，苏武全归塞北羊。闻有义旗招朔漠，更无战鼓动荆襄。天涯几点孤臣泪，洒作他年召伯棠。
思乡,想家,春郊看杏花,帝里惊看春色深，杏林遥间柳条阴。故园消息经春断，极目凭阑思不禁。
思乡,想家,白土道中,雪后江南路，新晴野日浓。车舆通旅客，篱落聚村僮。澌解波□□，泥乾土未松。吾家有春酒，归斸故园菘。
战争,想家,山海关 其一,神州锁钥古雄关，铁骑云屯重此间。一自六龙兴朔漠，顿飞万马下燕山。楼船瀚海沧波壮，烽火边城白昼闲。多少征人罢远戍，深闺幼妇莫愁颜。
怀古,想家,沛上怀古,汉祖还乡歌大风，高台提剑气成虹。关西父老三章约，垓下河山百战功。祇见枌榆生故社，屡闻鸡犬变新丰。经过又是高阳侣，醉折桃花荐酒红。
怀古,想家,蛟桥怀古,万里秋空晚，归鸦念旧林。山连睥睨动，风逼戍楼阴。碧血埋何处，浮云淡至今。惟余宝刀气，幻作水龙吟。
怀古,想家,咏史诗 金谷园,一自佳人坠玉楼，繁华东逐洛河流。唯馀金谷园中树，残日蝉声送客愁。
思乡,想家,过卢沟桥,卢沟桥畔雪霜多，今日冲寒又一过。不道乡心南去急，祇疑波浪似黄河。
思乡,想家,其二,当年台榭总邱墟，今古茫茫一慨予。吴楚山河残照外，英贤姓字断碑余。故乡戎马无消息，大壑云龙待展舒。赢得须眉画麟阁，书生择术未全疏。
悼亡,想家,哭复荆山,分讲南山日，人推学问精。弥纶八教网，坚实五言城。愿力生前重，声华灭后清。家山孤塔在，过者敬如生。
思乡,想家,得樟树镇便寄家书,商船夜说指江西，欲托音书未忍题。收拾乡心都在纸，两声杜宇傍人啼。
思乡,想家,将至天台马上口占,东归顿觉马蹄轻，伫望天台景色新。遥想故园芳草盛，一番桃李又烘春。
怀古,恐惧,建州城怀古,建州城堞久蒿莱，胜国流传尚可哀。洞主有祠依绿树，美人无地问青梅。千年往事空啼鸟，一代遗踪尽劫灰。远涌溪前东逝水，凭高怅望意迟回。
怀人,想家,寄陆尚文,东郭一尊酒，西江千里程。故人不可即，孤客若为情。秋近天风厚，时来羽翮轻。扶摇九万里，洗耳听蜚声。
战争,喜悦,对月,素月澹盈盈，凌波影乍生。关山一以望，砧杵几家鸣。箭浮衣荇乱，镜漾布帆轻。谁解征人怨，萧条此夜情。
怀人,失意,蜀州郑史（一作使）君寄鸟觜茶因以赠答八韵,鸟觜撷浑牙，精灵胜镆铘。烹尝方带酒，滋味更无茶。拒碾乾声细，撑封利颖斜。衔芦齐劲实，啄木聚菁华。盐损添常诫，姜宜著更誇。得来抛道药，携去就僧家。旋觉前瓯浅，还愁后信赊。千惭故人意，此惠敌丹砂。
山水,哀伤,登昭福寺楼,旅怀秋兴正无涯，独倚危楼四望赊。谷变陵迁何处问，满川空有旧烟霞。
思乡,想家,其二,几年南国乡心合，万里滇池辔首联。祖帐暂留樽酒话，世情觑破复何言。
山水,恐惧,游五泄山四首 其一,神斧谁初凿涧磻，拓开地险出天悭。湫潭隐奥龙非畜，木石阴森鬼所寰。劫火尘空遗井臼，枯禅骨冷堕榛菅。如何大法临标季，不放摩尼照此山。
思乡,想家,归省过太湖,十年尘土面，一洗向清流。山与人相见，天将水共浮。落霞渔浦晚，斜日橘林秋。信美仍吾土，如何不少留。
思乡,想家,依韵和王几道涂次杏花有感,马上逢丹杏，芳条拂眼过。可怜荒径少，不道故园多。艳萼黏红蜡，仙葩绉薄罗。客心知易感，路远奈愁何。
怀古,哀伤,咏史 其一,袅袅岩边藤，郁郁涧傍树。人生各有为，因缘在时遇。嗟彼汉冯唐，失意亦以数。文武岂无宜，老壮失所据。所以慷慨人，白首多颠仆。弃置等无才，憔悴亦多故。
思乡,想家,清明后十日陈古华农部招同秦小岘舍人邵荻香徐郎斋两孝廉小饮肄书簃次小岘韵 其一,无多觞政客须遵，烟禁才逾十日新。绵雨勒成寒食景，好风吹聚故乡人。酒如不饮孤良会，花但闻名逗远春。已是匆匆三月尽，未宜愁过浴蚕辰。
思乡,想家,赈饥淮扬寓江都范公祠作,鸭脚萧萧荫短垣，范公祠下复停轩。经旬转粟烦飞檄，何日哀鸿返故园。极望平山云作阵，还愁海岸雨倾盆。趋庭小住刊江上，向夕凭栏酒一尊。
思乡,想家,乐亲堂,美人结佩朝明光，俯伏丹陛陈封章。高堂亲老乞就养，恩赐儒官归故乡。潮州南去几千里，原田每每带桑梓。到家开讲多閒时，日日升堂奉甘旨。山梁雉声鸣角角，人生无如养亲乐。
山水,喜悦,游东山真觉院,鹿园披绝径，鹫岭逼诸天。树杪惊新瀑，花间滴暗泉。宝轮承晓日，金铎韵秋烟。戒具莲花捧，经文贝叶联。地从初劫造，僧是几灯传。住想猿心伏，忘言象教诠。东游谁小鲁，北望我愁燕。愿就灵岩宿，餐霞度世缘。
思乡,想家,其二,蜑烟蛮雨锁穷荒，寇焰兵氛返故乡。谁信梦回人似旧，青衣綵服俨成行。
田园,想家,宿毛村（衢州上流三十里）,扁舟旅泊暂天涯，一夜归心又梦家。行李但教西路稳，东篱计日咏黄花。
怀古,孤独,宿凤凰山上方怀古四首 其一,夜豁山窗坐泬寥，一尊月下酹江涛。纵横龙尾霜痕断，彷佛虎牙云气高。谁云魂魄犹思沛，细看荃蘅忍反骚。百五十年真梦耳，古槐残蚁黑于毛。
怀人,流泪,寄廷实用前韵,啭花黄鸟更狂痴，报得春光满地知。千首有诗都寄子，一瓢无酒可干谁。夜来极饮花神喜，江上长歌斗柄欹。还忆旧游三两辈，眼前今古涕交颐。
思乡,想家,康山,北风条畅一帆轻，西日红明又报晴。翘望乡园程尚远，康山新兴共谁乘。
怀人,思念,寄怀李岳东学博 其一,海上论交地，相思又几年。谈经两高下，点易百花前。世乱浮名贱，官贫小吏贤。还山应不悔，随处有林泉。
思乡,想家,州宅即事,泉南古州宅，草木有遗芳。鹰爪冬犹绿，阇提夜更香。佛桑朝暮异，荔子岁年长。惟有松并竹，青青似故乡。
思乡,想家,和高思庵,七十年来鬓已皤，挂冠神武欲如何。传家有子登龙去，高卧无人问字过。宦海风波知己少，故园松菊惬情多。人生莫惜十分饮，须信光阴一掷梭。
怀人,想家,山楼对雨却寄京国诸同人,古情脉脉终何极，老鬓萧萧不耐秋。八月关河横暮色，四山风雨入危楼。残书过眼愁深解，荒稼侵寒任晚收。好我故人休系念，知吾身世付虚舟。
山水,想家,游殊胜寺,画舫连云动，惊涛带雨飞。青山天外出，白鹤寺边归。僧偈传金粟，蝉声隐翠微。洞庭乘兴远，直欲老渔矶。
闺怨,想家,南粤闺辞,香貂双覆锦衾齐，雨洒船窗梦戍西。潮水未曾生夜半，长鸣恨杀九真鸡。
怀古,哀伤,巫山怀古,十二峰峦斗翠微，石烟花雾犯容辉。青春楚女妒云老，白日神人入梦稀。银箭暗凋歌夜烛，珠泉频点舞时衣。谁伤宋玉千年后，留得青山辨是非。
思乡,想家,大人历下初度伯父以公车便道过济南赋诗遥祝,江南风信候梅花，揽景遥知感岁华。投辖共倾官舍酒，垂帘自散讼庭鸦。马蹄踏雪燕关远，雁足冲寒岱首斜。相对樽前乡思发，故园无恙莫思家。
悼亡,喜悦,哭孀嫂（徐仲贵先生女） 其一,文章夫子才难尽，孝弟人言报自赊。四事先生俱擅世，一涂后裔不传家。岁当丰暖偏寒馁，朝正欢娱独叹嗟。报施若教长似此，几人守道不回邪。
思乡,想家,其二,三年寒食在天涯，老觉心情不为花。细雨随风初语燕，乱云藏日欲归鸦。无才圣世空狂望，有命王城莫苦嗟。南北两山青草遍，故园疑并野人家。
怀人,想家,舟中闻邻船吴歌有怀幼文来仪,轻帆短楫溯烟波，叠渚回舟奈远何。一路诗从愁里得，二分春向客中过。江通汉水晴偏绿，山入湘云晚更多。何处思君肠欲断，楚妃祠下听吴歌。
思乡,想家,其二,春燕不巢屋，国祥徵至今。孤城四战地，斜日雨河阴。岸坼陈桥断，花开宋苑深。河船不入渭，那慰望乡心。
山水,愁绪,游石帆玉笥石旗诸山,暮景苦多病，幽寻寄一欣。溪喧常似雨，石润易生云。天迥回鸦阵，林疏过鹿群。莫谈朝市事，吾老厌纷纷。
田园,想家,村居,飞蛾故故扑灯光，风雨萧萧打纸窗。人为官方搔白首，虎来村落渡清江。猿啼冷日谁家梦，故国愁牵几曲肠。篱菊何曾忧战伐，夜添寒蕊趁重阳。
怀人,愁绪,小雨怀张升之,夜窗疏雨不堪听，独坐寒斋万感生。今夜故人江上宿，如何禁得打篷声。
送别,思念,送最澄上人还日本国,家与扶桑近，烟波望不穷。来求贝叶偈，远过海龙宫。流水随归处，征帆远向东。相思渺无畔，应使梦魂通。
思乡,想家,留秀野刘丈二首 其一,好雨当春过一犁，我公远忆故园西。孤篷稳转清滩急，十里行穿绿树齐。路熟已欣经雾市，身轻未怕蹑云梯。诸孙剩欲留公住，细和新诗丐指迷。
思乡,想家,思归,冉冉流光变二毛，天门空仰五云高。故乡一望天涯尽，几日归心折大刀。
思乡,想家,挽陆义斋二首 其一,四持宪节遍南方，屡表陈情返故乡。殊俗今犹歌德政，老天胡不爱忠良。山空虎逝狐狸出，春去花残蛱蝶忙。五十人生不称夭，独怜华发在高堂。
战争,想家,前在海上见会稽徐僧佣所作《九老》诗，意警词练，因仿为之，并限其韵 其一 （限征字）老将,百战归来贼已平，君王推毂又专征。三朝元老军司命，万里穷边虏乞盟。帐下偏裨新节钺，寰中颇牧旧威名。卅年鞍马头如雪，解甲封侯喜罢兵。
思乡,想家,寒食,旅食怅犹寒，春愁匹马间。山河壮燕赵，风土忆荆蛮。驿路桃花落，乡心燕子还。饧糕尝未敢，千里隔慈颜。
田园,想家,贬朱崖行临高道中买愁村古未有对马上口占,北往长思闻喜县，南来怕入买愁村。区区万里天涯路，野草荒烟正断魂。
山水,想家,游福源寺,南寺烟霞如有待，东湖舴艋偶相催。旋收春色归吟笔，肯信花枝负酒杯。天气可人惟此日，风光随步遍蒿莱。呼儿歌笑僧房月，谁遣罗浮客子来。
思乡,想家,次对雪韵二首 其一,夜雪深过尺，春城碍出游。且斟浇闷酒，休上望乡楼。齿发真堪念，声名不用流。行当谢明主，归去故山头。
送别,想家,送郑权尚书南海,七郡双旌贵，人皆不忆回。戍头龙脑铺，关口象牙堆。敕设熏炉出，蛮辞咒节开。市喧山贼破，金贱海船来。白氎家家织，红蕉处处栽。已将身报国，莫起望乡台。
田园,想家,秋日田家留饮,田翁具鸡黍，细酌掩柴扉。白雪翻匙软，黄金着箸肥。秋风正摇落，寒日转霏微。老去浑无事，醺然薄暮归。
思乡,想家,再用子经韵简曾元瑞 其一,千里青山绿树深，雨中骑马惬幽寻。故园松柏秋风早，无限新愁上客心。
思乡,想家,其二,杂花飞尽柳阴阴，官路逶迤绿草深。对酒已成千里客，望山空寄两乡心。
思乡,想家,过吴江思归（甲辰）,岁暮江春忆故园，片云犹隔路三千。长歌作客岂今日，拔剑出门思去年。古歙春归梅似雪，吴江风静水如天。双亲欲望儿归日，无奈南来有障烟。
思乡,想家,家少参署中早梅,春暖南枝早亚衙，半枝疏影上窗纱。故园今夜三更月，香发罗浮几树花。
怀人,怨恨,有怀沈启南吴廷晖二姻家,日落照高树，枝叶何轮囷。上有嘤嘤鸟，鸣声如索群。与君别离久，邈若参与辰。结交非不多，何如儿女亲。河水尽日流，浮云尽日行。行云与流水，不及思君情。
思乡,想家,宁乡遇雨,湖南风土异中州，岁暮萧萧雨不收。黄叶未全凋老树，青林犹自满层丘。传闻累岁都无雪，祇觉三冬总似秋。却忆故乡天道正，迎霜已著禦寒裘。
怀人,思念,初注清湘令寄冯深居（去非）,深居定何处，无便寄声频。旧别芝山月，相思楚水春。白云生梦远，华发折腰新。料得今书到，看题笑故人。
战争,想家,秦八冲总镇邀饮界岭正关楼得才字,城头碣石郁崔嵬，倚槛春风塞外来。三转河山时对酒，九边烽火共登台。秦皇岛上仙云散，姜女祠边新月回。莫道书生无侠骨，毛锥元负佩刀才。
怀人,思念,忆东郭别墅,别来水北原南圃，夜夜相思梦里行。曲径总教苔藓合，短墙应有蒺藜生。东风白昼闲花事，落日青林自鸟声。回首光阴易流转，不知身在凤皇城。
山水,哀伤,游麻姑山五首 其一 云关,君子荷初服，恩至若无荣。穆穆芳雨散，悠悠苍山行。危关拥雾黑，飞术缘云青。苔藓滑如积，杉松窅冥冥。时逢负苓翁，忽闻流水声。举足向益高，矫然欲遐征。徒隶各忘倦，矧彼高人情。
思乡,孤独,苦水题壁,黄泥垩屋粪围墙，来自伊吾古战场。客子装车先载水，旅人投店似分房。□更漏静风鸣镝，马角春寒夜陨霜。坐久莫争牢落感，浮生何处不他乡。
思乡,想家,舟泊松江,莼江几度酹张翰，屈指今才二十年。昔日米囊羞破釜，暮年诗卷压归船。飞飞燕子依风席，漠漠杨花点客毡。草远烟浓迷处所，乡心飞去白云边。
思乡,想家,其二,芳筵鲑菜故乡同，刻烛藏钩漏未终。闭户须为十日饮，衔杯最爱百分空。
思乡,想家,南征,暑行心日烦，孤马背中原。地势吞淮泗，山形包邓樊。沿途官柳接，吟叶麦秋繁。赤日蒸云梦，科头思故园。
怀人,哀伤,怀越中兼示山阴诸明士,厌见人境喧，清游忆灵越。东南千万山，浮青满寥泬。从来鉴中景，形胜人间绝。月湛换鹅溪，云起藏书穴。客子若飘蓬，遽与故人别。尺素未及通，芳草已云歇。所悲行路难，俯仰损名节。鸣雁欲东飞，寄语谢明月。
思乡,想家,答黄公绍,千里风尘澒洞间，故园秋共一尊閒。帆前沧海卢敖路，杖底朱明葛令山。越骑兵戈闻息战，汉家金铁许通关。知君不上干时策，落日渔樵数往还。
战争,想家,汉武,调遣天兵地月支，蒲萄新发上林枝。初闻使者巡三辅，又命将军号贰师。越巂楼船通属国，朔方烽火照征旗。羽林无数孤儿在，独向高台泣望思。
思乡,想家,寒食前同童子鸣安茂卿僧普纪游郊外,懒出东郊路，因逢日稍暄。暮云低古堞，流水避山门。麦饭浇中野，尊醪贳近村。因思故园梦，黄犊绕平原。
田园,哀伤,渑水田家 其一,停车入田家，坐我渑水傍。饮我春瓮酒，纳我槐阴凉。杖屦三两翁，相与谈衷肠。今年二麦少，苦被飞蝗伤。鼓锣互击咶，捕逐多奔忙。近速官家租，旧谷先空仓。强留绢在轴，栏内几牛羊。休除心内病，且救眼前疮。日夜望禾黍，不见禾黍黄。入口无饱饭，上身惟粗裳。贫富有衣食，谁愿进公堂。乐少苦时多，数日思安康。
思乡,想家,其八十五 元旦,抱闷穷冬望早春，依然蒙难一孤身。故园最足伤情处，此际庭梅花影新。
山水,想家,登秀山咏云（宜可在谴谪时，故托寓如此）,突兀峰峦入翠微，白云如练久相依。只堪仙子裁春服，曾与君王补衮衣。风里卷舒还有态，眼前聚散本无机。一从醉抱山头石，未得从龙万里飞。
思乡,想家,壬子岁考试秋闱次受卷官北平行省照磨叶叔则中秋诗韵 其一,两界山河月色分，西风扫尽九天云。桂花玉宇稀星纬，蟾影银河卷练纹。诗为清秋宜有句，酒当今夕莫辞醺。俊髦步武薇垣上，何忆故园江水濆。
怀人,想家,寄高正甫,京国凉生旅梦寒，思君持赠只秋兰。风尘远道怜三益，意气交情羡二难。海内同声堪此别，吟边孤月与谁看。慇勤尺素聊相寄，会见联翩双羽翰。
田园,哀伤,首夏田园即事,新蝉满树夕阳斜，半亩蔬香老圃家。荚破鸟衔篱下豆，叶黄虫蚀陇头瓜。途穷生事皆如此，世乱征徭未有涯。况复春霖伤早稻，空仓枉自待鸣枷。
思乡,想家,偶成,春阴晴复阴，因物悟浮生。杜宇乡心重，杨花世事轻。知非蘧伯玉，觉是晋渊明。此意谁人会，骑牛访偶耕。
战争,想家,赠易与凡,拔剑高歌对酒卮，酒酣为说戍边时。梦随关月还家远，马踏河冰出塞迟。青冢至今馀汉碣，黄沙终古陷秦师。怜君万里封侯愿，赢得西风两鬓丝。
思乡,想家,其二,长笛送愁思，孤琴随病身。鸦翻中夜月，鹊报故乡人。千里庭闱梦，十年岐路尘。悠然念黄绮，误逐汉廷臣。
战争,想家,白马篇,白马行且嘶，玉勒锦障泥。扬鞭羽林郎，宿卫通金闺。一朝赴边急，转战玉关西。长戈挥白日，高旌卷彩霓。驱山填火井，累石起云梯。烽举星芒乱，弓开月影低。分符降赤勒，飞箭定渠黎。功许韩彭并，名与卫霍齐。主恩谅可报，国难讵难挤。孰甘局乡邑，门巷闭蒿藜。
思乡,想家,忆梅和韵,记得孤山竹外阴，横斜水畔径深深。南枝梦断空明月，东阁诗成见素心。腊雪乍添新艳采，春风仍到故园林。冷香得句愁难和，合付金徽托远音。
悼亡,哀伤,哭梁钝庵大令,家无儋石忧天下，今人未见如君者。胸怀既与世相违，年命更遭天不假。呜呼如君真数奇，生不能免寒与饥。死不能庇妻与儿，学书击剑空尔为。与君夙订忘年契，闻君羽化泪盈袂。方嗟诗酒久离群，谁料声容俄隔世。世上干戈斗触蛮，天荆地棘行路难。我尚未知埋骨所，悲君益复自悲叹。
山水,失意,登贤山绝顶,悬崖秋至始跻攀，缥缈龙宫积翠间。孤幛白云随客到，六时清磬对僧闲。南朝故垒依寒草，落日荒城带楚山。惆怅花林独归去，洞门流水送潺湲。
山水,恐惧,游钟山,钟山阳谷梵王家，帝释台前优钵花。游戏但闻师子吼，比丘身衣锦袈裟。
咏物,喜悦,月,西渚羲轮沈，东壁夜珠吐。金水气相投，方诸益鼓舞。乍暝暝非暗，继明明且妩。淰淰带微寒，盈盈悬碧宇。初时烛近洲，渐复辨远溆。泛潋涌金漪，光幻现瑶玙。星星见渔火，轧轧闻征橹。拟议不可得，色声清净所。
思乡,想家,其十二,渡头残照一行新，独自依依向北人。莫恨乡程千里远，眼中从此故乡春。
思乡,想家,浣溪沙  茉莉,小草何年离故乡。花能饰鬘最芬芳。宣和时节始名扬。性是温柔偏近暖，体怜清瘦怕迎凉。被人错唤小南强。
山水,孤独,游虞山北麓至破山寺,山郭晴光照翠筠，依然破戒省前身。风凉更为传清梵，山好犹应识故人。壑谷盘回都是路，草花幽寂自长春。共师会到无言处，却信人间幻是真。
咏物,想家,雪,粒雪飘兼雨，小航冻独迟。江烟流树暗，塔铎语风悲。岸草三军积，村粮万灶移。休谈鸣镝事，故国怯阽危。
思乡,想家,被掠诗,万水千山去路赊，青鞋踏破几层沙。登山绝顶重逢岭，渡水尤深又复涯。雁字只传夫与子，鱼书难寄母和爷。回头遥望乡关处，云下峰前是我家。
田园,想家,夜至阳城田家,东津渡头初月辉，南陵寺里远钟微。主人入夜门未掩，蒲响满塘鹅鸭归。
山水,失意,游陈山遇雨,轧轧肩舆冒晓寒，霏微空翠湿层峦。山经宿雨偏堪爱，树带飞云更耐看。睥睨西环城廓小，烟波南去海天宽。阴晴未定天公意，错讶神龙洗酒坛。
怀人,思念,寄黄先生二首 其一,忆与吾师别，乾坤各泛萍。可怜双鬓绿，仅对一毡青。云落仙人洞，天寒吏隐亭。相思若江水，日夜向南溟。
思乡,想家,东园春感 其一,落花风不定，终日乱芳尘。昔醉故园酒，宁知愁暮春。
思乡,想家,濠州作,赤龙飞作汉，玄鸟降生商。帝统还中夏，皇灵恋故乡。光华金镜在，精爽玉衣扬。终古枌榆社，人祠太上皇。
田园,孤独,留村冈山中,村旱溪源绝，年虚鼠雀饥。庭风扉自语，山雨客先知。穷达堪杯酒，暄凉任鬓丝。梅花春欲动，不尽岁寒期。
悼亡,想家,哭舍弟二首 其一,鸿雁离群后，成行忆日存。谁知归故里，只得奠吟魂。虫蠹书盈箧，人稀草拥门。从兹长恸后，独自奉晨昏。
战争,愁绪,开元天宝杂咏 射团,四海升平征战息，宫中行乐外间无。粉团滑腻犹□□，愁杀胡儿忆塞酥。
怀人,流泪,送李生南归寄戴笠王锡阐二高士,华山五粒松，寄向江东去。白云满江天，高士今何处。忆昔过湖滨，行吟两故人。潜龙犹在水，别鹤已来秦。江海多翻覆，林泉异栖宿。惊闻东市琴，涕陨堂前筑。去去逐征蓬，随风西复东。风吹兰蕙色，一夜落关中。五陵生蔓草，愁绝咸阳道。平生四海心，竟作终南老。送子出函关，南山望北山。洞庭多桂树，折取一枝还。
怀人,思念,积雨怀屠田叔李宾父,秋来霁无时，江光夕如缕。裴回空郊云，萧条杂飞雨。旷望极暝色，疏花澹风渚。层城有佳客，相思一延伫。林霏莽复合，孤烟郁平楚。何当迟皎月，长川下柔橹。
田园,哀伤,田家词,浮云终日行，雨点不曾绝。自从秋分来，罕得见日月。禾头半生耳，蝗齧茎梗折。一愁官赋急，二恐衣食缺。哀哉田野情，言之泪流血。
战争,愤怒,其五,逻骑朝出塞，胡来屡冲突。我军摧其锋，杀气满川窟。将骄闻裹疮，战胜多白骨。兵家贵万全，岂足较毫发。千金买首功，百金纪勋伐。京军得先升，边卒长独没。卑情思上达，疏贱不得谒。日暮独无言，岧峣见宫阙。
怀人,哀伤,怀平夫,客里思君路渺茫，回看往事更凄凉。十年夜半罗山雨，若不销魂也断肠。
闺怨,孤独,闺中新月,宝镜光疑蚀，金波影尚亏。却怜孤寂况，不是妒蛾眉。
怀人,愁绪,夜雨独坐怀范季方,四檐风雨一篝灯，脉脉怀君思不胜。龙厩未收千里马，鹑笼却锁九霄鹰。何时玉斧重修月，今日青毡漫坐冰。回首东风旧游处，花开花落总无凭。
思乡,想家,闻广文贾襄一被劾,弹章何事到寒毡，归路萧萧侠骨坚。道巳将穷文未丧，世皆欲杀我犹怜。青山白社囊新草，赤水丹炉谱大还。荒芜故园松菊老，一犁春雨汶阳田。
思乡,想家,秋夜,静夜砧初动，凉风雨乍收。一钩新月上，应照故园楼。
田园,想家,夜抵况村登舟,火满黄昏路，山间不计程。人从绝徼至，舟趁顺流行。客日从今短，归心自此轻。万峰云外迥，何处是梧城。
思乡,想家,寄家书,空椷数行字，凭君寄所亲。一官频岁月，万里讯松筠。疏拙难逢世，文章岂救贫。故园风景好，愧是未归人。
思乡,想家,其二,屠苏连少长，此夕笑颜开。雪意低迷夜，灯光晃漾杯。坐中应道我，岁尽未归来。万里三更嚏，乡心一倍催。
悼亡,想家,哭尹师鲁,众人生死如尘泥，一贤废死千载悲。汉初董生不大用，厥政自此惭隆姬。至今董生没虽久，语者为汉常嗟欷。尹公素志任天下，众亦共望齐皋伊。文章气节盖当世，尚在功德如豪氂。安知蔓草蔽原野，雪霰先折青松枝。百身可赎世岂惜，讣告四至人犹疑。悲公尚至千载后，况复悲者同其时。非公生平旧相识，跽向北极陈斯诗。
咏物,喜悦,早梅,缀雪枝条似有情，凌寒澹注笑妆成。冻香飘处宜春早，素艳开时混月明。迁客岭头悲袅袅，美人帘下妒盈盈。满园桃李虽堪赏，要且东风晚始生。
思乡,想家,对月思故山夜景,沉沉新秋夜，凉月满荆扉。露泫凝馀彩，川明澄素晖。中林竹树映，疏星河汉稀。此夕情无限，故园何日归。
田园,想家,同李惟寅载酒江上访朱贞吉得村字,中垒名家汉庶孙，扁舟栖泊傍篱门。山开烽火楼前路，雨暗江潭苑外村。拥被鄂君犹共泛，弦琴渔父最堪论。千秋此会谁能定，深竹垂杨对酒尊。
思乡,想家,其三,露下霜残冷碧霄，乡心处处长天骄。云横淮海三千筏，风定钱塘六月潮。石虎岂能消杀伐，卢敖无计慰飘摇。何时重问峰头侣，夜半吹箫过铁桥。
思乡,想家,拟古 其一,望乡白云中，家本白云下。白云何当来，化为千里马。
思乡,想家,青桥驿,铁壁千秋雪，冰崖万壑雷。人家比星散，鸟道入云回。旅寓山河隔，乡心日夜催。客行春又夏，不见捷书来。
思乡,想家,次韵和新罗严上人秋日见寄二首 其一,露吟风清木叶疏，蓼花莎草没阶除。子云词赋空投阁，仲蔚蓬蒿漫索居。群盗只今齐得意，故乡从此遂无书。镜中短发非松柏，岁晚看看不似初。
怀古,怨恨,咏史诗 吴宫,草长黄池千里馀，归来宗庙已丘墟。出师不听忠臣谏，徒耻穷泉见子胥。
思乡,想家,抵家,何地非吾土，故乡情未忘。掀眉对兄弟，酌酒话行藏。拜墓色不愧，逢人语更狂。梅花相待发，好在细思量。
思乡,想家,其二,烟雨秋深紫翠浓，仙人楼阁暮重重。故园松菊西风外，笑指天台第一峰。
思乡,想家,赠琉球典簿程氏赐归番易,冠带趋朝沐宠光，曾将声教化夷王。扶桑东际非吾土，彭蠡西流是故乡。白首还家江上骑，青山独对雪边房。悬知陆贾风流在，不羡裴家绿野堂。
山水,失意,游宜山北岭 其一,一度登临一惘然，古祠荒树暗蛮烟。欲将手挽银河水，静洗炎方看碧天。
怀人,哀伤,寄林次中,晓踏朱仙月，还思昨日诗。尚携漫刺谒，不爽故人期。宫阙觚棱失，山河向背移。悠悠芳草路，恰似别家时。
咏物,想家,咏鹦鹉,一入深笼损翠衣，陇云秦树事全非。月明万里归心切，花落千山旧侣稀。栖傍玉楼春昼永，梦回金锁曙光微。翩翩海燕群相趁，帘幕风高得意飞。
怀人,思念,省曹夜宿怀周希沂时周亦宿兵曹,何人只隔短墙东，咫尺墙头百感通。缓坐漫吟秋雨叹，相思深恨暮云笼。半生乖蹇谁知己，一代风标愧此公。凝望夜阑翻自笑，不知清梦若为同。
怀人,哀伤,寄张太微,悠悠江海独逢春，却对春风忆故人。旷览几时同五岳，旧游何日更三秦。移山志业空烟雾，绝代文章付隐沦。欲托飞云寄神物，只愁龙剑化通津。
思乡,想家,舟夜,道人爱夜寂，习静虚舟中。开帘恐辜月，系缆讵忧风。眼鸥恋暖渚，归雁喧晴空。乡心不及水，坐驰徒向东。
怀人,想家,寄艾和甫谪戍西宁,荆南偶接故人书，为悉关门近起居。万里独看营外月，孤身谁念釜中鱼。辞刘徐庶心元苦，折槛朱云愿不虚。秦地日听边塞曲，楚歌相和调何如。
悼亡,愁绪,哭祥兴帝二首 其一,翔龙宫殿已蓬飘，此日伤心万国朝。目击崖门天地改，寸心难与海潮消。
思乡,想家,癸丑元夕柳州见梅忆泽儿,忽见繁花乱客愁，东风寂寞古龙州。故园稚子无消息，坐对寒江月满楼。
思乡,想家,莲港夜泊,港口维舟正落潮，北风吹雨夜萧萧。故乡此去三千里，归梦不知江水遥。
思乡,想家,世事,世事纷纷在目前，故园无复可归年。吴东城陷仍为沼，沧海尘生欲变田。鼠穴讵容衔窭薮，豨膏聊解运方穿。臣心有血才盈掬，拟向天公罄一笺。
怀人,思念,新淦道中怀门人林公韫兼寄丁雁水,七载相思木兰道，那知相见郁孤台。江湖澒洞扁舟远，宾主东南一代才。伏雨阑风朝复暮，沧波白鸟去还来。三洲不共洼樽饮，怀抱何因得好开。
思乡,想家,题姑苏王仲瑚松陵展墓图,花县宁亲著綵花，松陵回首念荆扉。乡心正逐吴云断，离思偏逢朔雁稀。丘陇蓬蒿随处没，边头风雪几人归。明朝疋马姑苏道，遥望松楸入翠微。
思乡,想家,日出洞庭湖,日出洞庭湖，苍茫坼楚吴。星河随夜去，云梦入天无。晓色非南海，乡心比具区。秋帆向沅浦，犹恐失东隅。
咏物,想家,雨,好雨濯枝清，天涯尽洗兵。夭乔看物理，淡荡适予情。莫问商羊舞，欣听戴胜鸣。农人得珠玉，万国贺升平。
思乡,恐惧,五十篇 其一,五十忽焉至，颓龄始自兹。县弧眷秋辰，称觞来故知。予本淡者流，夙好敦书诗。得性在丘樊，随禄暂阶墀。鲁郊享异鸟，徒以钟鼓怡。梁国吓鹓雏，宁为腐鼠縻。四见钟阜春，洵美吾土非。
思乡,想家,其三,岁岁生儿女，今冬复惠芳。双双初设帨，一一始扶床。卖犬知他日，乘鸾定故乡。无令悲远嫁，骨肉日相望。
思乡,想家,其三,千秋宴籍记东平，天宝诗人旧有名。从此人间长见画，故乡山水属先生。
怀人,喜悦,暑中有怀叔固时留武林,暑气蒸人欲大叫，四壁何曾通一窍。尽日竟无故人来，欲雨但闻天女笑。蒲葵脱腕胡可停，蝇蚋咂肌谁所召。安得杭州买官冰，凉卧西湖湖上棹。
思乡,想家,腐儒,历遍诸艰返故园，百年蓬荜腐儒尊。鍊成铁骨磨天地，撞破烟楼让子孙。高揭云心参大化，深探月胁识真源。玄猿老鹤来三径，朱草琪花自一村。
闺怨,想家,秋闺曲,芙蓉露冷月微微，小院风清鸿雁飞。闻道玉门千万里，秋深何处寄寒衣。
悼亡,哀伤,哭浚儿,眼中无复有我子，号哭三月此心死，天乎哀哉有如此。
闺怨,怨恨,闺怨,镜中容貌本如花，内里分明敢自夸。一夜为春憔悴尽，莫令终日废铅华。
田园,哀伤,渔村图,荒山野水通渔浦，浦山渔家隔芳屿。放棹晨炊北渚烟，联蓬夜宿西岩雨。停罾晒网收鸬鹚，彷佛潇湘日暮时。不知何处乘桴伴，犹唱三洲估客词。
山水,喜悦,游东山,雨馀徐步碧苔新，老树云封认不真。莫道东山大寥廓，年年不尽广陵春。
怀古,失意,辛酉上元前二日同友人联骑登张家口讲市台盖故明王襄毅诸公款奄旦处也时朔雪被野人马衣裘满目寒色怅然兴感作怀古四篇 其一,危谯猎猎戍旗风，川谷坡陀极望中。雁翅接天排粉堞，马蹄穿雪乱冰騣。屯闲龙虎牙璋静，泺散鸳鸯玉帐空。朔气宵来凝厚地，同云直压大青东。
怀古,愤怒,严陵怀古,建武中兴宝运开，股肱俱是济时才。汉家鼎祚如磐石，此老方图拂袖来。
思乡,想家,过故居（张本题作溯筏）,溯筏开新屋，扶舆绕故园。事遗心独寄，路翳目空存。野果寒林寂，蛮花午簟温。难忘旧时处，欲宿愧桑门。
悼亡,失意,哭刘敦质,小树两株柏，新土三尺坟。苍苍白露草，此地哭刘君。哭君岂无辞，辞云君子人。如何天不吊，穷悴至终身。愚者多贵寿，贤者独贱迍。龙亢彼无悔，蠖屈此不伸。哭罢持此辞，吾将诘羲文。
思乡,想家,其五,未成小隐聊中隐，可得长闲胜暂闲。我本无家更安往，故乡无此好湖山。
田园,想家,其三 咏村居,幽居自村落，僻远无市喧。禾黍依夕照，桑麻宿轻烟。深巷荷锄归，儿女迎门前。鸡豚入栖栅，牛羊下郊原。邻父有好怀，时来话田园。食力寡心累，浊酒供年年。
思乡,想家,旅舍感怀,因依客路烟波上，迢递乡心夜梦中。
闺怨,怨恨,闺怨一百二十首 其十五,晚思沉沉倦倚阑，玉箫声歇酒阑珊。澹云还掩初生月，谁护梨花作夜寒。
怀人,想家,送王孝廉归柳州兼寄刘司理,风尘漂泊始龙城，岁月长悬旧友生。拙宦积薪殊未达，故人怀璞晚初成。比年抚字能为政，阖郡循良并有声。问讯江头曾种柳，并州他日总多情。
思乡,想家,酬秦梦九同年,故乡嗟尔路迢遥，乱后民如草木凋。话到十年兵火事，夜深茅店雨潇潇。
思乡,想家,山橙花,故乡寒食荼蘼发，百合香浓邸舍深。漂泊江南春过尽，山橙彷佛慰人心。
怀古,愁绪,越州怀古,句践雄图得计来，苧萝山外起高台。浮云故堞终无尽，去国扁舟遂不回。郭索上田秋水暗，鸬鹚拂树野亭开。伤心更有云门寺，头白山僧扫劫灰。
怀人,思念,令狐相公春思见寄,一纸书封四句诗，芳晨对酒远相思。长吟尽日西南望，犹及残春花落时。
田园,想家,江村,日暖江村漾白沙，长干风景胜年华。野桃齐发迎春早，社燕初回度水斜。泽国帆樯依市井，蘋洲茅屋拟仙家。烟波忽漫中原望，渺渺归心未有涯。
怀人,思念,秋晚怀浙东故人,游人未归来，芳草又还歇。怅望江东云，久负山中月。扁舟在何处，一水不可越。相思千里间，日暮飞鸟没。
战争,想家,送周计部饷边,大漠平连蓟北天，向来前箸急筹边。将军已佩通侯印，使者仍输太府钱。几处鼓鼙閒落日，何年烽火避甘泉。君行会有匡时略，试问金城塞下田。
山水,喜悦,游逍遥寺以野寺江天豁山扉花木幽为韵探得山字,进不骄富贵，立朝如在山。退若羞贫贱，林泉作阓阛。喧静本无相，了在一念间。人皆谙此理，何事可作难。每月一会面，十客九不閒。良时况易失，逝者不复还。老境不汝贷，毛发半已斑。游从皆胜事，栖息况禅关。兹会若不勉，对客恐厚颜。诸人胸旷达，高韵不可攀。此意固同晓，作诗勉我顽。
山水,孤独,游西山,偶从西山游，浮霭满幽谷。临春水木茂，度岸沙澳曲。中有玉华仙，閒将素书读。我欲从此休，冥心附幽独。
田园,想家,春日闲居忆江南旧业,杜门朝复夕，岂是解谋身。梦不离泉石，林唯称隐沦。渐谙浮世事，转忆故山春。南国水风暖，又应生白蘋。
思乡,想家,山中月夜,过雨得清夜，月明惟水声。叶光知露陨，兰馥赖风清。天地未悔祸，豺狼犹阻兵。故园同此夕，长望一沾缨。
思乡,想家,简南禅勤长老,宦游处处是君恩，归去无期莫更论。眼正修行新有力，心空忧患已无根。钵盂分我云堂饭，拄杖敲君竹院门。屈宋向来堪一笑，故乡何恋更招魂。
咏物,愁绪,雪,锦幕银床冷不眠，玉尘骚屑满瑶天。细飘曲槛欺梅粉，忽度幽窗讶柳绵。堪与素娥分冶艳，莫将青女比婵娟。谢家庭院深深闭，彩句何由乞一篇。
山水,孤独,登常山山亭次壁间韵二首 其一,关通百粤会，地带上游雄。车马年年客，尘埃滚滚中。忧时讥丧狗，逃世托冥鸿。出处将谁是，徒令怀古风。
悼亡,流泪,哭梁思伯内翰,蓬莱阙下散琼琚，一入罗浮恨有馀。死去伯鸾邻侠骨，病深司马箧遗书。西清几种风流在，南国诸生雪涕初。莫向尉陀城上望，五羊春事已凋疏。
怀古,流泪,长安怀古,渭水桥边独倚栏，望中原是古长安。斩蛇赤帝留神剑，堕泪铜仙泣露盘。宫锦为帆天外落，霓裳成队月中看。不堪回首风尘后，北斗城荒雁塔寒。
山水,失意,游澹山岩 其一,我来训狐无所闻，老人戏我不动尘。道愧未尝分寸得，心灰要似寻常人。断崖危绊藤蔓古，残僧静对桃李春。次山不遇过山谷，倬□妙句垂坚珉。
悼亡,失意,哭王樗全茂才二首 其一,才似习凿齿，摧残称半人。废同殷渊源，咄唶叹疏亲。到了力输命，兼之惫与贫。长歌士不遇，为尔重沾巾。
思乡,想家,远游 其二,神山有威凤，万里求其凰。十载未能遇，翩然归故乡。邂逅梧桐阴，锦翼同翱翔。羽毛耀文采，顾盼生辉光。竹实既云美，天运亦复昌。安能老丹穴，而不思明堂。天风吹红云，灵匹此分张。岂不念栖息，何以酬文章。一飞仪虞廷，再飞鸣岐阳。振羽还神山，比翼游扶桑。拙哉共命鸟，委曲蓬蒿旁。
思乡,想家,其二,黄金散尽为怜贫，芳誉流传满缙绅。倒橐屡分行路客，买舟遥送望乡人。少微云际冥冥色，棠棣原头寂寂春。世泽不忘天道直，银台今睹凤毛新。
怀人,思念,寄匡山纪公,锦绣谷中人，相思入梦频。寄言无别事，琢句似终身。书卷须求旨，须根易得银。斯言如不惑，千里亦相亲。
怀人,思念,义州回途怀项公诗,不见先生又许时，几回梦寐重相思。应招弟子来从学，还向亲王去进诗。松耐岁寒知劲节，柳逢春煖长新枝。何尝了却公家事，樽酒论文会有期。
悼亡,哀伤,哭范肯堂 其一,摇摇榻上灯，海角相诺唯。羸状杂吟呻，形影共羁旅。嗟子淹沈疴，倏忽笃行李。饱闻绝域医，沪渎颇挂齿。谬计石散力，万一疾良已。子果用所言，携拿叱神鬼。初来奋低昂，稍久勉卧起。云何别匝月，天乎遽至此。岁暮轰雷霆，但有瞪目视。疚恨促之行，颠踬取客死。又幸保须臾，絮语落吾耳。残魂今安之，荒茫大江水。
战争,想家,关山月,明月满关山，征人去不还。深闺与边塞，万里月明间。孤影照归梦，流光啼玉颜。自怜娇小妇，不及大刀环。
悼亡,流泪,哭刘仲原 其一,天下才无几，夫君独患多。高文粲列宿，英辩泻长河。荣宦成朝梦，浮生度尺波。旧僚空执酒，相与泪滂沱。
怀人,思念,与比邻孙侍御怀傅隐君青主,西山出屋角，峰色共东家。墙上频过酒，篱边数见花。岭云连岁晚，乡树极天涯。汾水相思处，残阳几度斜。
怀人,怨恨,良医沈希贤将还沂上持梅竹聚禽图索题有怀东皋秋崖二都宪因托以寄兴,梅竹影参差，东窗日上时。坐看群羽集，如从九苞仪。缃素馀文彩，云霄忆别离。岁寒平日意，谁报故人知。
思乡,想家,秋日感怀① 其二,鸠居暂获一枝安，湖海飘零泪未乾。春草池塘康乐梦，秋郊茅屋杜陵寒。过江名士悲司马，赁庑馀生学伯鸾。留得故园松菊在，清风两袖不嫌单。
思乡,想家,题胡长史所藏风晴雨嫩墨竹四首 其一,记得东林腊月栽，虚怀今对画图开。碧云何处忽飞到，苍雪无声欲堕来。尚觉暮寒生翠袖，不惊午梦断瑶台。故园茅屋萧萧里，若个家僮扫石苔。
战争,想家,次韵子瞻好头赤,沿边壮士生食肉，小来骑马不骑竹。翩然赤手挑青丝，捷下巅崖试深谷。牵入故关榆叶赤，未惯中原暖风日。黄金络头依圉人，俯听北风怀所历。
思乡,想家,五月端午①,三年端午日，两度客中过。酒忆金陵美，山看彭泽多。枕欹书断续，囊久艾消磨。莫笑乡心勇，黄鱼压子鹅。
思乡,想家,明湖独眺,窄岸平桥万柳斜，半城春水半人家。东风吹雨宵来急，一片乡心到海涯。
思乡,想家,客涂,旭日照舆中，仲冬蔼如春。焚香玩羲易，瞑目怡心神。每入野店中，宛若家室驯。粝饭甘如饴，邹醪白于银。充然醉饱后，晏卧刍槁茵。但觉无事乐，不知客涂辛。望望故园近，岁杪儿孙亲。
怀人,思念,寄阴舍人,卧病春城暮，相思汝水浔。紫薇鸾掖远，碧草凤池深。鸣佩他年梦，看花此日心。故知俱散尽，北望一沾巾。
怀人,想家,寄曼叔,陟径幽园独杖藜，幽襟默与好风期。欲知何处思君切，正对红团野杏时。
战争,失意,退将,自惭战阵未曾亲，便待归田养幸身。随仗马闲秋骨瘦，打毬单散晓眉嚬。游边尚忆擒虓将，画阁何堪作老臣。昨日望春门外过，铁鞭惆怅暗生尘。
怀人,失意,忧寇有怀寄新泉诸丈,壶中取醉且高歌，世事无端奈尔何。四野金戈戎起伏，千年铜柱迹消磨。驰驱总仗空群俊，老大何裨双鬓皤。寄语新泉旧游伴，闯门驹隙莫蹉跎。
怀古,哀伤,长沙有怀古迹五首（巳邜春赴辰州舟次长沙作） 其一,身世一逆旅，漫怀千载音。美人伤岁晚，芳杜怨江深。本意投鱼腹，犹将悟主心。凤麟空下世，衰德涕沾衿。
悼亡,孤独,哭郑侍讲丈筠各,廿载忘年友，相知此寸心。谈经多妙契，觅句有清吟。自我成萍梗，劳君念竹林。茫茫天壤大，落落几知音。
思乡,想家,离芜湖至观头桥,江口泊来久，菰蒲长旧苗。争雏洲鹊斗，遗子浦鱼跳。宿岸欣逢戍，归船竞趁潮。时时望乡树，已恨白云遥。
山水,愤怒,游石碧山,竹光团野色，山寺午钟稀。饥鸟窥僧榻，狂花溅客衣。屏萝欺绘笔，石溜送琴丝。静意谁堪会，流莺时一啼。
思乡,想家,庚戌秋回国赴鄂州 其一,云昏草暖望乡关，万里惊魂逐梦还。百国归来吴楚小，万方多难海山闲。秋来红蓼白蘋里，人在灵均宋玉间。闻道九州皆落日，捲帘煮酒看江山。
山水,想家,游西峰寺,雨后青山四面齐，马蹄带过隔溪泥。花间有鸟因钟起，飞向游人不住啼。
思乡,想家,晨起,布衾失馀温，纸窗启微明。霜粲万瓦白，江可一苇横。故园菊应荒，郢岸梅且荣。客游胡滞留，岁事行峥嵘。
山水,想家,登山诗,晨兴驱吾车，驾言徂南山。岂徒汗漫游，直欲陟其巅。冷冷起长啸，飘然振羽翰。鸟道数千仞，宛若登天难。回辕憩林麓，临流濯缨冠。急湍泻长坂，閒云出层峦。丛兰散清馥，幽禽时间关。隐沦慕肥遁，羁绊迫尘寰。斜阳催我归，回首空长叹。
山水,喜悦,游山归偶赋,此生本寄一浮沤，归卧茅茨又四秋。习气未除惟痛饮，幻躯偶健且闲游。买蓑山县云藏市，横笛江城月满楼。与世沈浮最安乐，莫思将相快恩雠。
思乡,想家,鸿雁生塞北行,鸿雁何从来，千里度江湘。当春既北飞，涉秋复南翔。岂不念乡塞，所至逐炎凉。客子别家久，遥遥征路长。朝游齐鲁国，暮行吴越乡。何思拔泰茅，惟忧系否桑。壮心移岁华，徂貌委年霜。蓬飞绕本根，蕖落恋旧房。此邦虽乐土，故乡焉可忘。
思乡,想家,郑十一先辈赴四明幕①,梁汉褒斜险，夫君畏远游。家临越山下，帆入海潮头。岸柳行稍尽，江莼归渐秋。故乡看衣锦，宁羡李膺舟。
咏物,想家,咏雁,嘹呖天边羽，离人静夜闻。雨寒孤梦短，风急数行分。北去归龙塞，南飞度岳云。人间多矰缴，高举莫离群。
怀古,哀伤,题西施捧心图,纻罗山头浣纱馀，酥胸娇拥颦不舒。高轩直盖填寒闾，东家少妇羞弗如。越宫选进吴王侧，光照姑苏春夺色。鸱夷心痛痛更深，亦自颦眉但忧国。
闺怨,哀伤,怨诗行,人皇纪万岁，愚者望长年。天地有倾亏，人谁得永延。百川东流去，何时复来还。逝者己如斯，米者行复然。悠悠共黄壤，至此无圣贤。千龄亦须臾，慕之以为仙。朝霜上危叶，奄忽谢华鲜。
思乡,想家,并州歌,桑乾河上雁初飞，戌客长征老铁衣。一夜望乡头白尽，应知梦里寄书归。
田园,流泪,随堤田家行,日月会龙?，三农能事休。犁杖倚空室，霜林卧羸牛。十二三年閒，不如今岁秋。田翁复何事，终不信眉头。云以县官令，税租俱见收。赤穷固有命，白著非自由。又云有飞诏，少壮不一留。半凿通济渠，半构迷藏楼。言罢长叹息，涕泪交横流。出门竟无语，回首漫夷犹。
山水,想家,游问政山至兴道观①,薰风初试旧轻纱，越岭穿崖一径斜。雾里楼台成海市，云中鸡犬类仙家。欲尝风味频供笋，未解春酲只唤茶。谏议真人都不见，独留荒冢对繁花。
咏物,恐惧,梅花,亭亭玉立正消魂，照眼寒英处处繁。争忍负他春白昼，最难忘是月黄昏。折残野岸俱无主，开遍村家尽掩门。料得有谁怜寂寞，秪应啅雀自争喧。
思乡,想家,其二,三湘五管地行仙，丹荔黄蕉启盛筵。金带布施苏万口，锦题传播萃千篇。才誇令子荒年谷，惠溥人间续命田。阴德耳鸣期上寿，故乡文献仰华颠。
思乡,想家,人日,风雨荒斋睡起迟，拥衾无语独支颐。今朝客里逢人日，却忆故园梅发时。
战争,愤怒,郧将军入对歌①,将军趋朝求召见，天子传宣御水殿。将军廷辨声怒嗔，百官拱手颜色变。中使促对上龙舟，有事面奏香案头。舟中天子东面坐，将军俯伏汗交流。汗流浃背猛气沮，诏谓将军从容语。垆烟移近再三陈，但闻誓死报明主！叩头再拜出君门，忆起胸中未尽言。天威咫尺说不得，始信君王是至尊。
思乡,想家,除夜,灵曜升旸谷，颓景泊桑榆。昏旦相推迁，不觉岁月徂。今夕是除夕，萍踪寄幽都。追想芳春时，屈指犹须臾。故园万里遥，乡书一字无。纵有屠苏酒，安得成欢娱。寒衾拥榻眠，残灯寂与俱。徬徨起视夜，守岁在玉除。
思乡,想家,子烜买红酒,吴江红酒红如霞，忆着故园桃正花。羊角山前几回醉，女媭嗔汝未还家。
思乡,想家,不见梅再用来字韵,旧岁将除新岁来，梅花长是雪毰堆。如何此日三州路，不见寒葩一树开。野水风烟迷惨澹，故园霜月想徘徊。夜窗却恐劳幽梦，速把新诗取次栽。
思乡,想家,到常清寺予哲师三绝（哲亦徽人） 其一,扣关解后老支郎，见我丁宁问故乡。自说病身归不得，花开叶落几凄凉。
田园,孤独,访顾上舍村居,五载曾为客，重来访旧游。麦青才覆雉，沙浅不惊鸥。鲑菜参?市，帆樯远近舟。比邻如可约，还往尽风流。
咏物,哀伤,柳絮,轻盈易飘泊，思逐春云乱。已拂武昌门，还萦灞陵岸。沙头雀啄堕，水面鱼吹散。官树晓茫茫，哀歌肠欲断。
闺怨,想家,闺情,欲剪红霞作舞衣，薄云凉雾共霏霏。玉箫吹冷天边月，只待乘鸾子晋归。
思乡,想家,乳燕,晓日晴晖蔼画堂，旧巢燕子出雕梁。窥人似欲留新语，矫翼那能恋故乡。云翥岂无鸿鹄志，泥衔应带碧芹香。主恩未尽开帘意，去住迟回不忍忘。
思乡,想家,其二,一第添怃悴，似君遭遇稀。杜门先业废，乞禄壮心违。歌管移山棹，湖光上客衣。浪游装苟足，叩我故园扉。
咏物,孤独,海棠,江行了不按春光，江路欣看得海棠。浅蘸深红丛蓓蕾，细开浓白巧梳妆。蜀花但斗胭脂湿，荆种新傅腻粉香。行客纷纷正寥落，为渠著语快飞觞。
山水,喜悦,登齐山,临岐跋马向齐山，苒苒烟萝试一攀。怪石何年居物表，白云终日伴僧閒。气吞城郭纷嚣外，势接江湖浩荡间。况是重阳时节近，紫微前咏好开颜。
思乡,想家,其二,故园历历眼中分，非禹谁教不入门。何处功名有成遂，玉初不献足犹存。
怀人,流泪,过夏镇新河有怀先师朱大司空,廿载谈经忆旧游，司空勋业此乘舟。人烟尚记河桥夜，渔火重经水国秋。地近徐方多故垒，渠分禹迹总安流。不堪阅代成今古，花树西州涕未收。
山水,喜悦,游西山 其一,仰天大叫想天闻，山只三分兴十分。春到寒潭开古雪，僧寻好岫拂新云。光荣鸟莅名花署，跋扈风翻野蝶群。醉去偶然题碧落，被人读作绛州文。
怀人,思念,旅中怀孙路,暮尘微雨收，蝉急楚乡秋。一片月出海，几家人上楼。砌香残果落，汀草宿烟浮。唯有知音者，相思歌白头。
田园,失意,螺山村人,峨峨金螺山，下有田与庐。日出鸡犬喧，蓐食事犁锄。白发不到城，柴扉俯江墟。邻翁时来往，浊酒聊与娱。卖卜或开肆，屡回长者车。一朝承荐剡，忽捧五色书。朅来往都市，门巷恒晏如。淳朴本真性，宁谓礼法疏。缅彼螺山侧，怅然怀故居。愿言崇令德，允矣扬芳誉。
闺怨,愁绪,无题和李商隐韵（宫怨五首仙兴五首，共十首） 其一,风软耶溪荡綵舟，兰桡桂楫漫夷犹。鹊桥露冷来何暮，凤吹云深逝莫留。琼岛碧桃偏向暖，瑶台琪树不禁秋。相如莫奏长门赋，且听闺人咏白头。
田园,孤独,闲居喜故人见过 其一,幽独空林下，荒斋喜见君。扫苔聊共坐，剪韭更论文。华发扫青镜，浮名寄白云。绨袍如有意，慎勿又离群。
战争,失意,登狄道州超然台晚眺,岩城百雉俯临洮，古木边声作怒涛。牧马未归孤戍远，大旗曾照七星高。岭云漠漠吹惊絮，战垒荒荒没短蒿。要拟嘉州歌塞上，夜来风雨落吟毫。
田园,失意,清明日自西午桥至瓜岩村有怀,晚霁龙门雨，春生汝穴风。鸟啼官路静，花发毁垣空。鸣玉惭时辈，垂丝学老翁。旧游人不见，惆怅洛城东。
思乡,孤独,东平道中,驱车涉长道，荒涂旷无人。斜阳澹古木，惊风翼征轮。候馆莽牢落，日暮寒城闉。停骖一以憩，振我衣上尘。庭树集归鸦，依依得所欣。如何客游子，不念平生亲。
怀古,想家,然犀亭怀古 其一,过江名士竟谁优，到死犹争第一流。倘遇可儿先拔舌，早逢英物一开眸。孤亭正对天门峙，百怪将从地府搜。却忆登坛誓师日，义旗几欲指荆州。
思乡,想家,天湖杜鹃花盛开,殷红长明灯，化作杜鹃血。方知长至后，已踰百七日。故乡石窗下，五色正葱蔚。
思乡,想家,九日集独髻山,九日复九日，久客畏高临。云使乡心近，江承秋气深。杂花难似菊，孤雁不随禽。非君重节物，谁肯到松林。
思乡,想家,和闻蝉韵,薄暮虚堂外，新蝉嘒嘒吟。好音传院静，嘉树逼檐深。过雨听偏切，临风感易侵。故园何处所，林际想开襟。
山水,想家,游白塔山寺,绀宇烟霄上，芒鞋翠霭间。一声云里磬，万叠槛前山。远树悬残日，长河绕故关。因之悲往事，断碣剔苔斑。
思乡,想家,其二,秋杪升高同谢眺，天南缥缈起云峰。若迷桂岭乡心远，莫为湘江客思浓。皂盖逢人如有问，青山何处不相容。请看陶令开三径，敢儗王公食万钟。
思乡,想家,发南浦渡鄱湖杂咏 其一,出郭风殊好，缘堤景更妍。紫鹅依绿草，白鹭点青田。水客维秋舰，农家起晚烟。始知郊外胜，婉似故乡廛。
悼亡,哀伤,哭恽代英五首选四 其一,忽报恽生殉，凄然双泪流。人皆有一死，君已重千秋。苦行嗟谁及，雄文自此休。剧怜狐媚子，对汝亦颜羞。
山水,恐惧,登太华山·擦耳崖,振衣更南登，诡状乃非一。蚁行缘危栈，逡巡皆股栗。侧身常甐耳，茹趾妨齧膝。吹径乾松花，滴空熟崖蜜。萧摵无人踪，坐惜幽芳失。昔闻避世乱，鸡犬喧云日。劫火烧咸秦，遥慨人代毕。遗灶尚可寻，终当置蓬室。
战争,孤独,送申职方谪莱州推官,嫖姚三疏奏明光，九月王师扫大荒。不求十万羽林骑，从军但请尚书郎。看君未是侯门客，草檄论兵一当百。片言不合径拂衣，坐使元戎气萧索。汉主临轩送逐臣，褰帷海上及行春。正逢匹妇衔冤雨，一洒浮尘不污人。游燕曾携短匕首，袖里虹蜺今在否。出关若见弃繻生，为余持赠单于走。
思乡,想家,问家兄仲谋肺疾即用来韵却寄 其一,茂苑开君病里书，遥知谢客断行车。湖山极目春游懒，风雨怀人午梦疏。旧社酒徒今寂寞，故园花事近何如。杜陵最有忧时疾，高枕南窗四月初。
怀人,孤独,寄沈昆铜,家瞰江流日夜驰，恩仇回首梦中悲。望门隔岁思张俭，复壁移时出赵岐。南渡只余花作曲，北来每听角横吹。故人寥落星辰在，劳尔临风劝酒卮。
思乡,想家,南陂远望,闲门横古塘，红树已惊霜。独立望秋草，野人耕夕阳。孤烟起蜗舍，飞鹭下渔梁。唯有田家事，依依似故乡。
怀人,思念,次韵张侍御叔亨见寄 其一,月出不扃溪上门，白头渔父向人言。扁舟自唱濯缨曲，四海共知明主恩。小饮未尝沽市酒，狂书时复弄茅根。相思也有台官梦，梦见当年住处村。
思乡,想家,谢李息斋惠墨竹,湖州墨竹苏州诗，李侯二美能兼之。长安尘中忽到眼，坐我六月江南时。幽人江南结林屋，紫碧森森万竿玉。清风激昂此君语，六月寒生不知暑。只今见画思故乡，博山日永凝清香。人生万事真适意，相对悠然希坐忘。
怀人,思念,答刘诚本寄画,故人昔别能相忆，远寄新城水墨图。木叶尽含春雨润，石根犹带晚云孤。啼猿远过盘陀岭，归雁忽沉彭蠡湖。已办鹅溪玉色绢，南归问子写蓬壶。
怀人,思念,江上有怀石门梁先生,微阳落平沙，高树带残雨。客思堕微茫，渔舟泛容与。萧然来远风，独立谁与语。怅望西飞云，相思渺何许。
思乡,想家,褫亭闻边事用壁间李川甫韵川甫大梁人,北来烽火震边州，春兴无聊客鬓秋。得丧此身真是马，姓名与世任为牛。晴天乱雪吹空壑，落日黄云暗道周。但有乡心随处似，题诗人满驿前楼。
思乡,想家,冬日宴于庶子宅各赋一字得平,金兰笃惠好，尊酒畅生平。既欣投辖赏，暂缓望乡情。爱景含霜晦，落照带风轻。于兹欢宴洽，宠辱讵相惊。
战争,想家,其二,角弓白羽挂雕鞍，醉卧河阳铁甲寒。烽火夜来知有敌，一时齐向月中看。
思乡,想家,其二,自携书剑走天涯，岁岁重阳不在家。一笑独斟茆店酒，十年空负故园花。秋深水国归帆远，树老山城落雁斜。西指乡关重回首，一团云暗一层遮。
山水,流泪,崇圣寺瀑布泉二首 其一,古来翠瀑仅涓涓，戛玉新亭却沛然。世事废兴皆若此，醉眠何用问青天。
闺怨,想家,浣溪纱 其一 代闺人寄发,轻剪乌云一缕柔。寄郎聊与结绸缪。梳妆休忆旧红楼。灯下懒教添剃尾，帐中谁看坠搔头。丝丝难囗许多愁。
田园,想家,村家,竹树参差处，危墙独木横。锄开芳草色，放过远滩声。稚子当门卧，鸡雏上屋行。骑牛带蓑笠，侵晓雨中耕。
田园,想家,甲辰三月归西村,官舍柳花飞，羁人谢病归。干戈未定息，俎豆焉可为。以兹理还策，归卧南山陲。东皋花雨过，流水绿生陂。聒聒青蛙响，嘤嘤黄鸟啼。到家能几何，又告将农时。山田与弟耕，春酒任妇携。逍遥田野间，日暮返柴扉。庞公鹿门志，刘表安能移。
战争,想家,十月京师纪事,萧关风急马频嘶，四塞河山动鼓鼙。独立高台望烽火，胡笳多在蓟门西。
思乡,想家,浣溪沙,山色横侵蘸晕霞。湘川风静吐寒花。远林屋散尚啼鸦。梦到故园多少路，酒醒南望隔天涯。月明千里照平沙。
思乡,想家,庚申元旦行春,元日逢春春事初，舞倡伐鼓建旄旟。风条巳顺青祗令，灵雨刚先白鹿车。马上红装摇彩凤，辛盘冰缕荐江鱼。故乡此日豪奢甚，搔首何人奉板舆。
怀古,失意,贾谊,扶持一疏满遗编，汉陛前头正少年。谁道恃才轻绛灌，却将惆怅吊湘川。
闺怨,想家,宫词百首（第九十首第一句缺一字） 其一,紫燎光销大驾归，御楼初见赭黄衣。千声鼓定将宣赦，竿上金鸡翅欲飞。
思乡,想家,舟次南康早发,清风一棹泊南康，万里江山曙色凉。野寺起僧钟韵早，邮亭归使马蹄忙。西溪流水催舟急，南岭飞云望眼长。无限乡心关不住，且将吟兴付奚囊。
思乡,想家,塞上,漫漫复凄凄，黄沙暮渐迷。人当故乡立，马过旧营嘶。断雁逢冰碛，回军占雪溪。夜来山下哭，应是送降奚。
战争,想家,送曹都宪出镇蓟州诸关,居庸东下接榆关，千尺层城万仞山。秋有桑麻生事足，夜无烽火戍楼间。帐前貔虎知严令，岁晚风霜识壮颜。略试一方经济手，归来重补旧朝班。
战争,想家,和题李公麟阳关图二首 其一,渭城凄咽不堪听，曾送征人万里行。今日玉关长不闭，谁将旧曲变新声。
思乡,想家,其八,幕府鱼书报越裳，期门龙节发荆湘。北风鸿雁飞何处，南海渔樵思故乡。即恐军储非往日，却劳宵旰及殊方。平林月出闻啼鴂，击剑酣歌意转长。
思乡,想家,江亭晓望,天在空濛外，山横杳霭中。潮翻江水白，日射海霞红。旅食思乡社，归舟待便风。老怀谁共语，注目送飞鸿。
怀人,思念,其四 咏芙蓉寄张南园太常,旖旎芙蓉花，荡漾木兰楫。相思隔湘水，欲采不可得。
战争,想家,边警,枉矢欃枪逼斗杓，边城烽火纵天骄。经年戎马虚奔骛，向夜星辰半动摇。外府尽烦刘转运，北军争得霍嫖姚。桑中一饭犹知报，樗散无谋补圣朝。
怀人,想家,睹银河怀人,河汉高且远，迢迢亘长天。与君隔秋水，河汉遥相连。思君睹河明，心目恒娟娟。河明有时没，我心终不捐。
田园,哀伤,题温容村寺壁,草树醒朝雨，乌鸢快晚晴。山光自明润，野气亦凄清。茗碗閒中味，纹楸静里声。此怀能自适，未要缚簪缨。
战争,愤怒,送韩贯道都宪巡抚西夏,盛世筹边用老成，魏公孙子复才名。紫泥金敕来关辅，大纛高牙建夏城。杀气凛如秋气肃，法星光并将星明。塞垣自此烽烟净，廊庙行看佐太平。
怀人,想家,渡鄞江后寄陆时敏陈可立,小艇横江捷似飞，故人凝睇送将归。过山残照明纱帽，渡水浮云乱苧衣。沙鸟水鸥同泛泛，岸花汀草各依依。风尘来往惭经济，拟著渔蓑坐钓矶。
思乡,想家,怀圣寺①,夷夏天应共，羊城地独灵。端阳登塔顶，应起望乡情。
怀古,孤独,咏史诗 夷陵,夷陵城阙倚朝云，战败秦师纵火焚。何事三千珠履客，不能西禦武安君。
思乡,想家,鹎鵊词,树头玄衣郎，神爽声复清。睡先万目觉，起对残月星。悯世耽睡昏，体秽神不灵。招使离衽席，啼呼每丁宁。幽人最怜汝，未旦起坐听。荒山多嘉树，春尽故园情。
思乡,想家,赠杜幼高,杜子五兄弟，词林俱上头。规模古乐府，接续后春秋。奇崛令谁赏，羁栖浪自愁。故园如镜水，日日抱村流。
思乡,想家,归鲁溪,肯恋车尘付薜萝，傍云重整钓鱼蓑。人生能著几两屐，世事有如东逝波。堕彻榴房含宿火，战风荇带护新荷。故乡景物贫终好，却话金台感喟多。
怀人,失意,寄徐方伯二首 其一,惆怅骊驹系绿杨，一灯聊为故人长。朱丝永日闲清庙，白纻深宵出画堂。耒耜风云莘野畔，舟航霖雨傅岩傍。碧天吴越相望近，对倚青萍拭剑铓。
思乡,想家,其四,怜悯须知奉圣恩，英名千载死犹存。成仁不改威灵望，恨贼应为厉鬼吞。异地丰碑来有绩，故园残屐去无痕。慰忠祠宇邻工部，岂负崎岖到蜀门。
思乡,想家,与陆锬夜话,每忆故园风日好，即须来就故人论。雨余麦浪碧于水，溪上藕花香到门。水旱沙田饶稻蟹，枌榆酒盏及鸡豚。更怜晚饭彫胡罢，饱读残书秋树根。
战争,恐惧,其五,签军五万立降旗，虏将仓皇去莫追。已出寿春三百里，将军旋旆整归师。
思乡,想家,兴福寺次常少府韵,昔闻破山寺，今践古丛林。野鸟唤行客，路旁秋草深。回溪抱人影，落日系乡心。送我碧山下，寒泉空好音。
战争,想家,关岭马跑泉,绝壑耸丹梯，雄封百二齐。涧飞千尺雪，壁守一丸泥。萝蔓牵猿臂，泉源出马蹄。关山愁极目，烽火夜郎西。
怀人,想家,汪仲子持令兄栗亭及诸君书自歙至广州相问于其归也为诗二章送之兼寄诸君 其一,玉琴久不抚，萧瑟向烟汀。岂不志山水，知音非栗亭。一人持尺素，诸子在云屏。相望亦云久，君归慰杳冥。
怀古,想家,台城,勒马台城一望遥，听人传说是梁朝。柳丝旧拥灵和殿，烟气犹通白下桥。万里江山终割裂，此时风雨正漂摇。无端笠佛思龙象，岂有谈空破敌骄。
战争,流泪,和詹时雨哭永宁许将军,剑锋销尽马啼穿，夷虏凭陵尚寇边。谁念将军能死国，远持兵印独归泉。荒城听雨伤秋早，沧海招魂怆暮烟。忠愤向来同感激，温陵南望泪潸然。
思乡,想家,冬至,客里逢长至，山中习短吟。阴阳争昼夜，日月继升沉。人共梅花老，春随竹叶深。缘知沉醉后，翻动故乡心。
思乡,想家,九日,归田日日望恩光，今日尤思返故乡。淡饭三杯菊花酒，何妨随俗且重阳。
怀古,恐惧,咏史诗 广武山,数罪楚师应夺气，底须多论破深艰。仓皇斗智成何语，遗笑当时广武山。
怀人,思念,寄郑蕃先生,文采风流郑子真，乍交浑若故交人。归舟风雨相思梦，多在钓滩烟水滨。
思乡,想家,忆乡歌四首 其一,侬是剑南人，惯识故乡好。绿叶接红花，辉映绥安道。
怀人,哀伤,简栖用沈二岁朝韵寄怀依韵奉酬一首,寻常蹋地能生忆，况是高楼一曲歌。哀乐十年殊孟浪，文章百辈枉江河。读书未恨吾生晚，揽镜方嗟去日多。不有故人慰慷慨，南山白石行当磨。
怀古,想家,金陵怀古,王气升沉想象中，蚤潮云白暮潮红。楼台六代归荒草，礼乐先皇出故宫。未信长淮终不返，有时明月自当空。行人南向诸陵近，潦水那堪荐晚风。
思乡,想家,沅州秋夜独酌,江城秋夜画堂清，市酒沽来只自倾。绕壁任教虫响切，照人偏喜烛花明。七千里外思乡邑，十二时中望帝京。愿布仁风满南极，还将远俗奏彤庭。
山水,孤独,登白云山顶 其一,报导春光出郭残，谩携樽酒上层峦。涧泉杂雨鸣山阁，空翠因风湿客冠。阴壑冥冥宵见日，长松落落夏生寒。谁知一别含香署，遮莫青峰独耐看。
咏物,哀伤,杨花,暖景照悠悠，遮空势渐稠。乍如飞雪远，未似落花休。万带都门外，千株渭水头。纷纭知近夏，销歇恐成秋。软著朝簪去，狂随别骑游。旆冲离馆驿，莺扑绕宫楼。江国晴愁对，池塘晚见浮。虚窗萦笔雅，深院藉苔幽。静堕王孙酒，繁黏客子裘。咏吟何洁白，根本属风流。向日还轻举，因风更自由。不堪思汴岸，千里到扬州。
闺怨,想家,望夫石,万劫难灰伉俪心，舟中过客底愁侵。倚门两载嗟行役，知比冈头望更深。
田园,喜悦,暮秋村居即事 其一,今年胜事属田家，报赛祈新乐未涯。玉乳滴从香子糯，白云裁作木绵花。
田园,喜悦,田家春兴 其一,湖山岂不美，最喜是田家。过雨修春耒，临溪转水车。东阡芄绿毯，西陌簇黄花。揽结真娱意，端胜玩物华。
悼亡,流泪,哭叶孝锡教授,瘴云深处死，太息柰君何。诗友俱来吊，埋铭久未磨。箕裘无子继，书画落人多。旧宅今移主，斜阳掩涕过。
思乡,想家,其二,青衫经夏黕，白发望乡稠。雨冷新秋簟，星稀欲曙楼。连鸿尽南去，双鲤本东流。北信无人寄，蝉声满树头。
咏物,想家,马,八极曾陪穆满游，白云往事使人愁。最怜汗血名成后，老踞残刍立仗头。
悼亡,哀伤,哭黄宜人 其一,结发为夫妇，恩情两不牵。今朝闻汝死，不觉情凄然。
思乡,想家,春日和韵,新晴天气好，老去倦寻芳。桃李自春色，园林又夕阳。捲帘通燕入，扫径惜花香。寒食清明近，松楸忆故乡。
怀古,哀伤,板子矶怀古（明黄得功败左兵处。）,叹息前朝事，扁舟又此过。强藩将问鼎，同室竟操戈。天子徵歌急，权奸窃柄多。矶边怀古意，呜咽付江波。
怀古,愁绪,拟左太冲咏史 其一,长安多王侯，冠盖盈通衢。区宇值清晏，徵逐相欢娱。开尊揖上客，弹丝出名姝。夜饮不知旦，此乐古所无。一朝匈奴入，失色同嗟吁。一谋迁货贿，再谋徙妻孥。
田园,想家,田家岁晚,田家舂米盛土仓，祠灶新鲙鲤与鲂。粥分口数顾长健，不卖痴呆侬自当。爇火照天田蚕好，打灰如愿从所祷。一声竹爆阳春回，城里看灯归已晓。我生把笔作耕锄，年馀三十腹空虚。不如尔农随分足，只怕门前人催租。
悼亡,哀伤,哭英卓今 其一,庭阴叶摇摇，不知此何舍。灵立故人名，恍忽恸哭罢。惟是供病作，棂轩敞清夏。织簟犹未成，参差若倾卸。犹馀两僮仆，龃龉廊庑下。达士信所归，庶以及物化。独有柩前灯，炯炯如辰夜。
战争,想家,寄成汉卿将军,燕颔将军万里游，溪山好处即迟留。颇闻南岳度残夏，宁忆北平防盛秋。君巳飞腾丹换骨，我方衰病雪蒙头。禅龛也有新勋业，百万魔军一战收。
思乡,想家,鄱阳舟中伤九韶,时傍邻舟向日吟，天涯忽动故园心。始知一失钟生耳，宜绝当年伯氏琴。
山水,惊讶,登金城山,古木长云里，盘回出几重。夕阳连众壑，空翠滴诸峰。石倚苍藤立，泉从碧藓封。谁携惊世句，天阙问春容。
思乡,想家,其十九 胭脂港,霞绮明如画，江花染欲流。可怜江上梦，红粉故园愁。
咏物,失意,梅花,茆屋苍苔岂有春，翛然曾不步逡巡。自家沦落犹难管，只管吹香与路人。
思乡,想家,梨关入浙江界感怀,朔风孤骑别莆阳，还说闽山总故乡。今日忽惊风土异，闽山又隔暮云黄。
思乡,想家,閒居张伊嗣见过,邺都形胜带衡漳，风土相依即故乡。閒到白头真是拙，醉逢青眼不知狂。城云无色日将暮，篱菊多花天有霜。世故莫谈心自远，随君好去卧沙庄。
送别,流泪,留别,秋凉卷朝簟，春暖撤夜衾。虽是无情物，欲别尚沈吟。况与有情别，别随情浅深。二年欢笑意，一旦东西心。独留诚可念，同行力不任。前事讵能料，后期谅难寻。唯有潺湲泪，不惜共沾襟。
思乡,想家,登东皋,日夕登东皋，东皋树参差。回首望故园，天阔云空垂。闾里孰不念，旅游孰不悲。大川风波盛，远道豺虎饥。上兴杞国忧，下肆楚狂痴。苦遭事物役，不觉岁月驰。年少诵经史，素心在济时。漂荡无定迹，神隳意若疲。从以业耕作，□□歌古词。
思乡,想家,其三,贪泉旧与石门邻，涓滴尝来亦愈贫。独怪山灵太轻薄，不分一杓故乡人。
怀人,想家,寄陈彦博奉常,雨收山气佳，日入川光暝。岸帻倚孤松，飘萧发清兴。花药纷满畦，桑麻郁成径。西林宿鸟归，前溪渔榜定。旷望绝人踪，坐爱郊原静。抚景念徂春，思君一觞咏。
战争,想家,塞上,万里隋城北，愁云一望迷。雪深边马健，月黑陇狐凄。远戍连烽火，寒沙莽蒺藜。将军多暇日，游猎玉关西。
送别,想家,送狄宗亨,秋在水清山暮蝉，洛阳树色鸣皋烟。送君归去愁不尽，又惜空度凉风天。
怀人,思念,荅洪大醉后之作兼怀黄仲则,平林交柯复墙短，虚堂贮月不得满。停杯待月客入门，月色正落幽人樽。主人携壶客呼酒，倦仆已若寒鸱蹲。欢声满堂忽不乐，可惜长年付残烛。尊前花好只数枝，门外叶飘多覆屋。谪仙既死今再来，月魄暂掩非真亏。百年狂饮复兹夕，少别一刻无由回。人生快意如石火，别后相思泪空堕。壮心愁作四十人，不及红颜醉埋我。
田园,喜悦,晚年辟地为圃僭用老坡和靖节归田园居六韵 其一,太湖三万顷，湖中东西山。谋隐愧不早，欲往嗟衰年。道南地夷旷，半占龟鱼渊。断岸连疏村，浮云栖平田。得此愿可酬，不啻湖山间。瞻彼闵子巷，卜居千载前。犹存六七舍，古柳生青烟。邻曲来无时，为予喜欲颠。畴知在尘境，中有风月閒。吾将老此乡，草木俱欣然。
田园,喜悦,梅花村作,路从卖酒田，乃至梅花村。罗浮梅大宗，太古多遗根。纷纷诸岩谷，红白皆子孙。蔽亏玉女峰，含吐扶桑暾。依依绿毛鸟，朝夕相寒暄。白名曰么凤，啾嘈似有言。团团以相抱，首尾无一存。倒挂以自娱，雌雄情何敦。氤氲两翅间，一一梅花魂。
怀人,失意,寄永堂,落日照江东，思君讯便风。栖迟定何处，约莫过残冬。小隐时曾到，安书久未通。自怜心易老，盘屈似寒松。
山水,想家,游祇陀寺寻倪高士遗迹,寻幽不觉远，一径入深林。杰阁凌霄汉，奇松阅古今。钟传天外响，诗到上方吟。独倚危栏坐，悠然见道心。
怀古,哀伤,京口怀古,铁瓮城边暮气凉，丹阳湖畔晓飞霜。江山四顾空吴楚，父老千年说霸王。山寺梵钟连废垒，贾胡楼阁蔽垂杨。临江歌管今犹旧，逝水悠悠祇自伤。
咏物,想家,牡丹,红紫纷纷次第稀，故留国色殿春晖。东皇巧思应多少，西子妖魂定是非。香雾氤氲笼宝靥，流风宛转弄仙衣。白头更觉钟情剧，忍诉清尊不醉归。
山水,想家,游陕西登太行山感赋,陕城形势天下雄，河流滚滚与天通。巍楼翼翼崤函关，时有舟楫泛其中。北望太行势崇隆，千里叠巘望不穷，九秋万里起长风。城头苍翠极太空，县衙池沼倚高墉。河声岳色自雄濛，朝晖夕霭应接同。老夫七十意与浓，东望崤函汉关封。西顾桃林秦塞空，喟叹河山心有忡。
怀人,思念,寄题独乐寺,欲留羲御问迁移，便是拈花不语时。丈六金身应好在，春风过客偶相思。禅心远逐穿云磬，古迹空传没字碑。烟柳丝丝新绿嫩，即看拖地有长眉。
怀古,流泪,咏史诗 汉宫,明妃远嫁泣西风，玉箸双垂出汉宫。何事将军封万户，却令红粉为和戎。
咏物,愁绪,蝉,聒耳蝉声动客情，绿槐高唱早驰名。三更饮露心原洁，一树迎风响自清。
田园,想家,和陶渊明归田园六首 其三,落叶不可数，枝间绿将稀。节物一如此，感叹何时归。庭闱眇千里，箧藏老莱衣。从兹就閒旷，勿使吾心违。
战争,想家,出畿东观秋成,阴霖连六月，宵旰念民生。微风收潦水，过雨见秋成。古北龙旗近，渔阳凤辇行。戍楼烽火息，险岂藉长城。
田园,想家,莲塘村舍,茅茨半月雨，客舍四年春。浪迹乖生业，躬耕愧野人。云寒仍黯黪，山翠失嶙峋。桃李晴方赏，家园梦到频。
思乡,想家,生日次韵答玉汝见贺,入手投来绝妙词，忽惊生我日当斯。衰疲强竭驱驰力，老大惟怀鞠育时。上国醺人非曲米，故乡招客有莼丝。痴儿绕膝争为寿，不觉灯前一解颐。
思乡,想家,梅花绝句二首 其一,天与清寒冠众芳，冰魂月魄伫昏黄。春来塞上吹芦管，多少征人忆故乡。
战争,流泪,凌江中秋,舟缘清浅发重湾，八月潮生客好还。世乱随时忘涕泪，月明今夜尚关山。即飞白羽催军令，自拂黄尘定壮颜。四海转输劳尺泽，菰芦何处钓竿閒。
山水,想家,游峨眉山纪行 其一,一鹤相随复一瓢，山巅水澨足逍遥。秪因恋阙情无限，回首忘过万里桥。
山水,孤独,游延祚寺用前人韵 其一,精蓝并构每攀游，接翠连香为少留。墙外果悬红带日，堂前松偃老经秋。羡君利禄身非恋，笑我云山志未酬。欲学高眠林下客，万缘销尽更何求。
闺怨,想家,其三 闺情,祗今桃李正堪攀，所恨枝高引手难。原君垂下方便叶，袖卷将归看复看。
思乡,想家,其五,是处谁非寓，吾庐又再更。天涯淹久病，客思喜秋清。岁月看人老，拘牵笑此生。故园三泖上，回首独含情。
送别,孤独,送盛长史（盛随军）,莫辞东路远，此别岂闲行。职处中军要，官兼上佐荣。野亭枫叶暗，秋水藕花明。拜省期将近，孤舟促去程。
咏物,怨恨,牡丹,三春首出众芳菲，笑倚东风蹙翠眉。洛浦未翔要玉佩，汤泉新浴曳袿衣。无双可奈倾城恨，第一何堪代命为。桑柘不花花乍可，清霜谁是不空枝。
思乡,想家,其三,台池萧瑟故园秋，庾岭朱轮感昔游。文采尚存先业废，纸窗风雨写沧洲。
闺怨,思念,春闺怨,独拂妆台理玉颜，落花无语伴春阑。昨宵失记相思梦，朝见啼痕满袖班。
战争,想家,部落曲（一作马逢诗）,蕃军傍塞游，代马喷风秋。老将垂金甲，阏支着锦裘。雕戈蒙豹尾，红旆插狼头。日暮天山下，鸣笳汉使愁。
山水,想家,登游齐山,星使南驰入楚重，此山偏得驻行踪。落花满地月华冷，寂寞旧山三四峰。
闺怨,想家,过望夫石,独立长亭望眼空，江波有尽思无穷。啼痕暗滴莓苔雨，瘦骨寒生薜荔风。万里音书何日到，百年恩爱此心同。天荒地老名难泯，不比巫山一梦中。
田园,怨恨,村行见小桃盛开,江杏稍欲阑，海棠尚犹敛。春光颇寂莫，吾意不胜歉。徐行篱落间，小桃新吐燄。朱颜映日酡，绛袖随风飐。结束一何丽，似觉李梅俭。黄鹂语欢欢，紫蝶来冉冉。竹深酒帘斜，赖此增点染。勿嫌标格卑，此亦未易贬。
思乡,想家,其四,丽日芳游散玉珂，相将采拾市婆娑。虚廊自閟松杉影，古殿长檠鹤鹳窠。故国炎蒸丹荔熟，乡心迢递白云多。但能把酒呼朋辈，不用挥毫吊汨罗。
思乡,想家,偶成,翠巘高无极，藤萝不可攀。流清猿下饮，山暝鸟来还。樵唱孤烟里，人居深竹间。故乡知渐近，拂拭舞衣斑。
思乡,想家,关门馆舍后楼晚登,一片青山势压城，晚风楼上海涛声。沧溟万里堪乘兴，无那乡心日夜生。
田园,想家,莫愁村,村锁寒烟定几秋，居人尚说锦缠头。无情最是春来水，流尽桃花不管愁。
山水,恐惧,游菩提山值雨宿存思庵,连山插天危欲崩，木客结构当千层。我来看山风雨恶，入山喜见灵泉僧。闭门留客共野饭，风回雨绝清无蝇。酒酣熟寝唤不起，夜深花落龛中灯。轩辕已恐即韩愈，许汜未可讥陈登。天明童仆催欲去，却叹世故来相仍。重寻曲折恐蹉跌，安得远讨闲支藤。林开川豁见鸟下，山寒石峻愁猿腾。呼舟独返草堂路，他日重来共毾?。
悼亡,失意,哭吴丞相元中二首 其一,妙年声誉霭文场，壮岁飞腾青琐郎。献纳承平欲尧舜，扶持危难冀宣光。贾生旷达仍伤鵩，平仲精忠亦殒荒。自古青蝇能黑白，玉华旧事已凄凉。
山水,想家,望钟山作简周先辈,钟山菀如沐，绣巘孕春饶。生黄归灌棠，骇绿乱陵苕。谷沸桃雀集，飙回川景娇。兹今愧畜轸，宿昔忆联镳。陟峻鼻生火，酣芳脸带潮。诗情霞间迥，酒缬望中销。偏怜晴萝思，长丽凉月宵。文园病渴吻，沈生减围腰。江表周公子，华采双凤翘。逸兴如遄举，相随撷鞠苗。
怀人,哀伤,十七日早行始忆昨日立春,客中为客已浃旬，岁杪西边访故人。杷榄花前风弄麦，葡萄架底雨沾尘。山城肠断得穷腊，村馆销魂偶忘春。今日唤回十载梦，一盘凉饼翠蒿新。
田园,失意,寻人家至石岭下冲雨入大村夜宿罗坑,石岭重攀跻，罗坑及暝栖。不辞冲暮雨，政恐踏秋泥。亲老愁多病，儿痴睡更啼。艰虞戒前路，不敢候鸣鸡。
思乡,想家,云物,云物萧寥极野阴，黯然天地入行吟。秋衣野水閒凫梦，瘦杖寒山落叶心。迷望乡愁孤塔起，流空杵力暮钟沉。霜明一角秋如许，贮雨篱花恨不禁。
送别,想家,送崔约下第归淮南觐省,远忆拜亲留不住，出门行计与谁同。程涂半是依船上，请谒多愁值雨中。堰水静连堤树绿，村桥时映野花红。回期须及来春事，莫便江边逐钓翁。
思乡,想家,海燕,海燕朝始来，巢我旧堂楣。酸枣作春花，还是去年枝。微物亦有常，人事乃不齐。东风故园暮，万里愆归期。岂无弟与妹，志养须躬为。亲忧路共长，况复音书迟。安得如海燕，飞去慰所思。
战争,想家,寄侯将军塞上,白苇黄榆玉塞秋，将军新试锦貂裘。莲花吐剑军声壮，明月惊弦敌骑愁。画地常开风后阵，解鞍独饮月支头。班生故是文章裔，投笔如今号虎侯。
怀人,哀伤,怀两弟二首 其一,潇潇风雨泊江干，吹落桃花满地丹。雁影悠悠云外尽，思君何处倚栏干？
闺怨,愁绪,闺重阳,凤历推移二十霜，一回重见闰重阳。糯田收早醪将熟，朔气来时菊整香。绿鬓不堪禁晚景，醉杯聊可浣愁肠。幽人百万扬州鹤，鼎足成欢未易当。
战争,孤独,其三,使者归朝疏，将军捕虏才。乾坤百越震，烽燧九边来。国步艰难过，天颜骀荡开。紫宫春窈窕，华省日徘徊。白石饭牛客，黄金图骏台。终看成遇合，未可怨无媒。
怀人,思念,酬令狐相公见寄,才兼文武播雄名，遗爱芳尘满洛城。身在行台为仆射，书来角里访先生。闲游占得嵩山色，醉卧高听洛水声。千里相思难命驾，七言诗里寄深情。
怀人,想家,元日寄耒阳,元日江湖万里身，四方南北等埃尘。莫悲天地如行客，还喜潇湘见故人。渌酒桂盘催献岁，小花罗胜写宜春。渊明秖向东风醉，应笑穷吟浪苦辛。
思乡,想家,雁门九日无兴登高作诗二首 其一,九塞行将遍，三秋岁欲残。故乡归未得，客抱向谁宽。云送台山暝，风吹关树寒。干戈正扰攘，何处可凭栏。
思乡,想家,寄怀,衣冠不忍坠家声，风雨潇潇鸡自鸣。身似孤蓬随地转，家无长物带书行。荒凉松竹乡心外，淡薄齑盐世味轻。幸有田畴堪料理，何如买犊且归耕。
怀人,想家,广东孙寿九龄寄书至,万里忽逢孙九龄，传书细话故人情。梁鸿怜我头先白，韩愈相看眼更青。铁汉楼头春色好，金莲山上月华明。令人梦入梅花国，却恨谁家玉篴声。
山水,喜悦,游?山二首 其一,万丈披鸿蒙，远势断太古。赤山表东关，山峰建翠羽。轻霄无驻景，群鹤有常侣。海气浮丹毛，盈盈栖复举。下有窈窕岩，隐隐仅可睹。几横三玉书，粲粲黄金镂。竹花开五色，苔叶垂千缕。饮泉仰天浆，茹芝饱春露。娇娇升天龙，斤斤日中兔。关尘日暮黄，岂辨秦楚路。片云停不飞，下覆昭王墓。
怀古,愁绪,临安怀古同家兄次吴克庵先生韵,晴窗晓向署楼开，城市苍凉入望哀。怀远侯归存旧裔，读书人去剩荒台。云蒸交岭驱寒去，雨过元江挟瘴来。卜万同时埋义骨，伤心废垒谩徘徊。
思乡,想家,其四,故园年少爱风筝，入夜轻弦也自鸣。欹枕忽惊时序似，听来元是水车声。
怀人,哀伤,怀远,楼北楼南烟岫遮，水光秋色澹无涯。风惊枯苇连汀雨，霜著寒枫满树花。故人悠悠绝双鲤，别恨耿耿闻悲笳。索居怀抱向谁写，古调一吟青鬓华。
思乡,想家,题涂伯贞静深堂在南昌府,闻子筑堂依翠岑，幽耽长是寄登临。一尘不动夜方寂，万卉无言春自深。隐几看云生晚兴，写书滴露见乡心。故园亦在章江上，载酒何时许共寻。
怀人,恐惧,旅夜寄赠蒙胤良,少年绿鬓任清芬，文藻风流更不群。醉后兰心成缱绻，分来香气太氤氲。车留潘令怀中果，身是高唐梦里云。玉树风前吾欲倚，转教无地不思君。
思乡,想家,赠日本僧永茂,故园东望隔沧波，春尽高斋自结跏。日午南风自开户，飞来花片点袈裟。
悼亡,想家,哭王季夷,超遥天马渥洼来，万里修途忍勒回。爽气即今犹可想，旧游何处不堪哀。梦中有客徵残锦，地下无炉铸横财。欲酹一尊身尚病，鬣封春露湿苍苔。
思乡,哀伤,伤丁元珍学士,休沐非连骑，投沙迫去身。似鸮忧鵩鸟，比鹤望乡人。梦与江湖隔，情存翰墨新。定交相得晚，抚事亦酸辛。
田园,想家,腊日晚过杨①村写望,万里溪光一望穿，潜鱼世界白鸥天。若为移得溪光去，落日茅斋相对眠。
怀古,失意,贾谊,孔丘墨翟并称贤，始信先生学未坚。何事退之传此谬，亦将馀论点遗编。
战争,流泪,其二,一奉征书向蓟丘，盐车几度叹骅骝。幽兰堪纫清时佩，薏苡何辞绝塞愁！忽讶光阴明曰改，都将辛苦二毛收。狂胡索饷今犹急，闻说边人涕泪流。
怀人,想家,寄黄溪云,十年成远别，几度上高楼。风递江南信，云消渭北愁。春心惊海燕，晓梦入溪鸥。何日西窗烛，相看说旧游。
思乡,想家,喜心兰兄至丙戌,握手三千里，离怀一笑开。乍浮沧海棹，试问故园梅。风雨催诗句，江由慨霸才。吴云频怅望，何日共归来。
思乡,想家,其二,岸岸栽桑梓，村村足稻粱。近山民病虎，入郭吏如商。作客非怀土，思亲故望乡。近途羸马在，犹得涉冰霜。
战争,想家,王山二绝 其一,怀玉山前黄叶深，远天烽火上人心。不知何处歌都护，拍断尊前梁父吟。
思乡,想家,望敬亭,烟峦层叠水潺湲，久客新归似梦还。身到故乡迷远近，逢人犹问敬亭山。
思乡,想家,王秀才自蜀之京留月馀归南都,相逢暂相会，又向睢阳行。险梦尚存蜀，缁衣空厌京。故园见树喜，旧友出郊迎。幸去君家近，飞鸿时寄声。
悼亡,想家,哭石鉴覞子,八旬万里望寒原，倚杖山堂笑语温。欲启蒋生当日径，俄招宋玉百年魂。孤松日暮怜归鹤，断壑春深泣夜猿。从此掩关忘岁月，不知谁是我儿孙。
田园,思念,翠微歌（翠微村在古鹤之东） 其一,千山过雨春寒薄，梅花吹落秋枫阁。半仙来往几多时，相思树底鸬鹚勺。
山水,喜悦,游天童寺,赏心随处物吾偕，上已登临景更佳。犹喜山僧能雅淡，不妨诗客共诙谐。杯盘狼藉三更月，诗墨淋漓万仞厓。扰扰风尘浑脱摆，相将身世到无怀。
战争,想家,横吹曲辞 梅花落①,梅岭花初发，天山雪未开。雪处疑花满，花边似雪回。因风入舞袖，杂粉向妆台。匈奴几万里，春至不知来。
田园,想家,沔县村居,故国不可到，春风吹闭门。云移峰顶寺，花落雨中村。事简人过少，山深褐自尊。无书传子弟，耕凿任乾坤。
山水,想家,望太行山,太行天下脊，形胜孰能齐。一线盘空上，三霄入望低。杂花薰巘崿，怪石碎轮啼。千古孙阳顾，何人解骏嘶。
思乡,想家,浣溪纱 梦中作,林樾人家急莫砧。夕阳人影入江深。倚阑疏快北风襟。雨自北山明处黑，云从白鸟去边阴。几多秋思乱乡心。
战争,想家,送林衡者归闽,五月关山树影圆，送君吹笛柳阴船。征途鶗鴂愁中雨，故国桄榔梦里天。夹漈草荒书满屋，连江人去雁飞田。无诸台上休南望，海色秋风又一年。
思乡,想家,岁暮雪中,四十风光一抹收，故乡望断岁如流。料因诃佛填冰狱，岂为修文上玉楼。雪尽埋时偏得句，天当崩后更无忧。当年六载行难满，殃及儿孙冷不休。
思乡,想家,秋暮西归途中书情,耿耿旅灯下，愁多常少眠。思乡贵早发，发在鸡鸣前。九月草木落，平芜连远山。秋阴和曙色，万木苍苍然。去秋偶东游，今秋始西旋。马瘦衣裳破，别家来二年。忆归复愁归，归无一囊钱。心虽非兰膏，安得不自然。
思乡,想家,清湘县郊外杂花盛开有怀石湖,午行清湘县，妍暖春事嘉。柴荆闹桃李，冥冥一川花。故园岂少此，愈此百倍加。我宁不念归，顾作失木鸦。百年北窗凉，安用天一涯。君恩重乔岳，敢计征路赊。乡心与官身，凿枘方聱牙。橘柚走珍贡，何如系匏瓜。明当复露奏，天日临幽遐。傥许清江使，曳尾还污邪。
思乡,想家,郎侍郎致仕,平时独高谢，道胜欲韬光。白发辞明主，青山恋故乡。药畦容鹤到，吟径恐云藏。更爱禅林卧，时来拂石床。
咏物,想家,芦花,江畔洲前白渺茫，萧萧摵摵斗秋光。轻风乱播漫天雪，斜月微添隔岸霜。半夜雁群清避影，数声渔笛淡吹香。琼枝玉树分明见，愁绝怀人水一方。
思乡,想家,校文来自广右重九日过家,年来旅食逢重九，迢递乡心对菊花。应谓此身长作客，谁知今日适还家。亲朋酒畔欢情洽，童稚灯前笑语哗。只愧尘埃双鬓老，临风牢自裹乌纱。
怀人,想家,追忆先高祖任滇藩时已二百余年矣今复重绍旧游不禁今昔之感,二百年来绍旧游，风尘万里扑征裘。无才勉继先人泽，有志常怀后嗣谋。动止萍踪随社燕，浮沉时事问沙鸥。一身既副苍生望，只有忠贞达圣猷。
田园,怨恨,见新竹怀兄姚江村,爱酒嫌官姚县令，长年三径满荒苔。曾因养笋添窗竹，一月柴门闭不开。
田园,恐惧,孤村,一杖全吾道，孤村见古风。理看生育遂，俗尚有无通。瘠土民无逸，山田岁不丰。侧身空谷底，天意放愚公。
思乡,想家,新岁与玉汝世贤禹畴济之为五同会玉汝以诗邀饮因次韵时玉汝初治楚狱还,朝班常喜接鸳行，束发同游自故乡。狱事不冤如定国，归途无险胜王阳。三江巳隔非吾土，五老安知共此堂。更待城东春色好，小园还约看红芳。
思乡,想家,又赋得白榆,商节司青女，秋山下白榆。月中看去静，天上种来无。荫久门成列，钻还火在肤。危巢飞赤鹊，夹巷拥青趺。赴社欢俱集，眠床懒未扶。乡心千万树，总向酒中摅。
怀人,想家,立秋日登汉阳朝宗楼怀乡中诸友,湖山兴不浅，而我亦淹留。得罪缘微禄，怀君属早秋。淡云乡树远，孤月旅情幽。借问衡阳雁，何时到广州。
闺怨,想家,春闺曲 其三,春雨夜来多，春潮添几尺。今朝江口望，或有南归客。
山水,哀伤,世传徐凝《瀑布》诗云：一条界破青山色。至为尘陋。又伪作乐天诗称美此句，有「赛不得」之语。乐天虽涉浅易，然岂至是哉！乃戏作一绝,帝遣银河一派垂，古来惟有谪仙词。飞流溅沫知多少，不与徐凝洗恶诗。
山水,想家,登胜果寺南楼雨中望严协律,微雨侵晚阳，连山半藏碧。林端陟香榭，云外迟来客。孤村凝片烟，去水生远白。但隹川原趣，不觉城池夕。更喜眼中人，清光渐咫尺。
闺怨,愁绪,宫怨,多愁多怨怕春天，花外时闻警跸传。金缕绣衣浑不称，馀香犹带御炉烟。
思乡,想家,九日,九日吾家会，遥怜骨肉欢。一身怀橘负，群弟把萸难。蜀道向愁险，楚江今更寒。白云空荏苒，可得故园看。
田园,思念,蓝村迟尹孝廉船不至,秋水何清驶，潮生八月中。江樯全卧雨，石浪不因风。之子空相待，心期孰与同。暮天遥极目，杳杳没南鸿。
悼亡,想家,哭陈先生,天网恢恢万象疏，一身亲到华山区。寒云去后留残月，春雪来时问太虚。六洞真人归紫府，千年鸾鹤老苍梧。自从遗却先生后，南北东西少丈夫。
思乡,想家,其三,儿家旧宅频迁徙，也要良工画几方。只是不堪追忆了，门庭冷落故园荒。
田园,愁绪,宿睦村,阑干河汉已西倾，独坐披衣过五更。檐马丁东风外响，田车历辘月中行。忘形沙鸟知人意，窣地山云不世情。露草霜筠有幽意，诗题分付候虫声。
闺怨,怨恨,闺怨,看花无语泪如倾，多少春风怨别情。不识玉门关外路，梦中昨夜到边城。
思乡,想家,北楼,春色满南州，乡心上北楼。青天万古意，白日半生愁。城晓钟才动，江晴雾未收。人间几兴废，依旧水东流。
怀古,想家,桃花坞怀古,坞号桃花著历阳，张公曾作读书堂。琅琅文采光前代，奕奕儒风显盛唐。履境怀人诚韵事，居今稽古属贤良。河流不减当年绿，酌水犹馀翰墨香。
思乡,想家,浣溪沙,带水何心说故乡。隋堤秋色夜传觞。可堪衰柳玩清霜。仙手有人抛月斧，通眉无句觅诗囊。禁他冶叶不凄凉。
思乡,想家,简节庵,重重雾雨隔楼台，坐想匡床饭芋魁。灵药宁能回独念，春风一往有馀哀。鳖灵早待啼鹃化，犬子犹誇驷马来。眯眼曲尘浮海色，此生留话故园梅。
闺怨,愁绪,楚宫词（一作怨诗）二首 其二,日晚梧桐落，微寒入禁垣。月悬三雀观，霜度万秋门。艳舞矜新宠，愁容泣旧恩。不堪深殿里，帘外欲黄昏。
咏物,想家,杜鹃,年年啼遍欲残春，午夜枝头血满唇。不尽羁魂悲蜀道，何来处士感天津。声中似怨无家别，地下应怜再拜人。纵使欲归归便得，故宫何处更容身？
思乡,想家,赠玉峰魏文邦彦,梦想南山掩霭间，眼明惊见玉峰寒。风波旧忆横身过，世事今归袖手看。贩妇庸儿识名姓，故乡遗族见衣冠。临流卜筑平生事，会就辽东管幼安。
思乡,想家,安仁道中漫述,雨后春风拂面和，江涵晴日弄微波。一帆烟景侵衣薄，两岸山光入棹多。行箧怕添新薏苡，故园仍长旧藤萝。十年宦海真成梦，好把宫袍换芰荷。
山水,想家,游龙泉岩望海山达濠一带,地势垂穷巨海浮，尚横叠嶂截中流。悬岩忽辟奇峰腹，窄径斜穿乱石头。潮静兵艚犹设讯，烟清蜃气不生楼。何期令作余年日，得展乾坤万里眸。
闺怨,怨恨,闺怨一百二十首 其一,忆初痴小嫁君时，只道长年不暂离。鸳被未寒挥别泪，愁来心事悄谁知。
思乡,想家,暮宿柴河堡,百里平沙路正长，斜阳衰草两茫茫。天山白积千年雪，塞柳黄经一夜霜。画角声高边月起，雕旗影乱朔风狂。倦身下马投茅店，孤枕寒灯梦故乡。
思乡,想家,到郡后有寄①,蜀路新修尽坦平，交亲深幸再逢迎。正当返袂思乡国，却似归家见弟兄。沾泽只惭尧綍重，溯流还喜范舟轻。欲将感恋裁书旨，多少渔笺写得成。
战争,想家,晚过安边营,落日黄云惨，荒营草木枯。三边烽火接，万里客心孤。战骑沙尘染，征袍雨雪濡。曾闻范招讨，于此破强胡。
战争,哀伤,白将军,将军出武威，仗剑镇东陲。气压风云阵，秋生熊虎姿。长挥白羽扇，岂羡锐头儿。数载伤多垒，云台及盛时。
田园,失意,秋日村居,衰年卜宅喜山村，俗事经年不到门。疏雨与秋添索莫，远烟因晦学黄昏。倚松野叟清于鹤，偷果溪童捷似猿。莫笑吾庐太孤癖，尘嚣终胜市朝喧。
思乡,想家,百日假满,心中久有归田计，身上都无济世才。长告初从百日满，故乡元约一年回。马辞辕下头高举，鹤出笼中翅大开。但拂衣行莫回顾，的无官职趁人来。
怀人,哀伤,乐天寄洛下新诗兼喜微之欲到因以抒怀也,松间风未起，万叶不自吟。池上月未来，清辉同夕阴。宫徵不独运，埙篪自相寻。一从别乐天，诗思日已沈。吟君洛中作，精绝百鍊金。乃知孤鹤情，月露为知音。微之从东来，威凤鸣归林。羡君先相见，一豁平生心。
山水,想家,游山归途作,回首山中路，茫茫烟欲封。前村数点火，远寺一声钟。棹响冰生渡，林明雪压松。定知今夜梦，犹自绕诸峰。
思乡,想家,席上赠熊掾,吏事资儒术，秋筵接故乡。周官钦八议，汉法重三章。亭倚林峦赤，园看橘柚黄。卑栖勿叹息，毛质本鸾凰。
山水,想家,游临安开元寺观钱武肃王故迹,松阴策马路盘盘，武肃祠前一解鞍。桥跨千人溪上过，山联十锦画中看。功名盖世时遭遇，富贵还乡古所难。欲润诗喉开井镇，老僧更为瀹龙团。
思乡,想家,白云庵席上次方芭宇韵,当年诗句寄青原，此日逢君在故园。鹏翼未酬庄叟志，鸡鸣空记孟尝门。酒当深夜酲弥甚，灯近元宵蕊更繁。明月在天谁不仰，千江心印正须论。
思乡,想家,其二 思玄堂,尘世一何隘，永怀耿中情。端蓍得吉卜，有鹤戾天鸣。慨然趣予装，云旗渺遐征。鸿濛偶相值，笑我劳经营。驾言还故乡，方寸以道宁。先畴理耘耔，初服纫芳馨。谛观九州事，曾不出户庭。渔父有默识，餔糟愈于醒。
怀人,思念,寄怀张子达伯仲,泽畔相思梦卜居，故人兄弟近何如。天边黄叶新供眺，屋里青山好著书。江口月明猿啸夜，荆门霜落蟹肥初。再来剡曲堪乘兴，畏尔淹留逼岁除。
怀人,想家,彭城元夕怀故园诸友,故国春宵正可怜，九衢灯火吐春烟。旧游已共晨星散，月色遥知似去年。
思乡,想家,其二,雅志由来丘壑间，逢人谈笑强形颜。江山路远愁千里，河汉云深怅九关。汉署冯唐宁老去，羌村杜甫定生还。故园消息西风暮，望断瀛洲海上山。
思乡,想家,其三,乡心归有日，愁思浩无涯。寒食家家雨，清明处处花。细书裁短劄，老泪滴悲笳。望远孤飞鹜，天边伴落霞。
思乡,想家,和内人（时建兰作花） 其一,故园芳径入丛兰，惟有归田事最难。近得乞休消息好，应知喜色上眉端。
闺怨,哀伤,拟古宫词一百首 其五,玉辇看梅爱淡香，宫中皆学寿阳妆。冰肌玉骨亭亭远，何用双蛾若许长？
战争,想家,题胡儿出猎图,胡儿晓渡桑乾北，群马奔迅玉为勒。乌弓羽箭紫貂裘，旌帜摇摇光射日。龙沙万里飞黄尘，霜蹄踏破阴山云。莫向榆关逞骄悍，汉家今有李将军。
思乡,想家,寄陈太史省斋梦雷 其二,鱼雁音疏又几年，喜君患难得生还。故乡松柏三山外，何日晨开下水船。
思乡,想家,书怀 其一,燕雀将风甚，蜩螗计日吟。眼衰频入态，发短不胜心。黯淡安争席，徘徊罢鼓琴。故园戎马意，萝薜太难禁。
思乡,想家,望潮曲,潮来直上青崖住，潮住却寻沧海去。乌石山头望故乡，故乡更在云深处。我生不如桥下水，消息春秋任流止。又不如如水上船，去去来来年复年。负禄旅孤二千里，上念慈亲下妻子。子生未解别爷啼，睡恋阿婆怀抱里。乌鸦日日傍人飞，喜鹊时时噪群西。更有平安书字到，金壶约伴玉人携。
闺怨,愁绪,春怨,紫绡挥断泪阑干，窗下秦筝独自弹。三月梨花风又雨，小楼燕子怯春寒。
思乡,想家,其二,三年此夕月无光，明月多应在故乡。欲向海天寻月去，五更飞梦渡鲲洋。
闺怨,想家,代人作春闺怨十首 其一,一别刘郎万里遥，少年背我暗魂消。屋檐初日喧黄口，拥被孤眠又一宵。
怀人,思念,寄铅山别驾完颜子忠,我议颜别驾，风度脩且閒。近持五色笔，辉光动南蛮。甘饮石井水，卧治鹅湖山。玉峰露洒洒，风林佩珊珊。表表台阁姿，岂久州郡间。相思不相见，可爱不可攀。海风夜月朗，飞度七闽关。
思乡,想家,昌峡,霁晓渡昌峡，苍山烟雾开。中流万石斗，隔水一舟来。祠古还依嶂，林幽忽放梅。故乡知信美，临眺转徘徊。
思乡,想家,赠王聚洲年友,天涯浪迹去匆匆，匿影韬光托冥鸿。东下望门谁破产，西归变服任投佣。晨星数点兄还在，萍水交情命不同。若向潇湘逢屈子，卜居何似故乡中。
战争,想家,其二,星坠将军府，边山万木腓。谁言夜舟固，那复玉关归。旌旆低寒色，箫笳惨夕霏。所嗟恩馆泪，不到九泉挥。
山水,想家,游清凉寺次藻庵韵,夕阳峰顶一攀跻，万里川原望不迷。帆影远来江树外，山形多在石城西。苔荒辇路人稀到，花近禅房鸟乱啼。直到翠微亭子上，漫吟重续旧时题。
怀人,流泪,赠别望之兼寄诸相知十首 其八,旧游纷雨散，京国祗崔何。东观摛辞贵，南天洒泪多。云深愁问信，月好忆联珂。赠别留长句，时时发醉歌。
思乡,想家,秋夜感怀,秋山夜无人，虫在草根泣。明月照高林，虚窗风露入。生年四十馀，万事未有立。东西岐路间，终岁常汲汲。双亲死经年，宅兆久完葺。兄弟亦贫窭，于此不暇给。回首思故园，愁云满原隰。交朋阅千百，存者已无十。顾我枯槁姿，奈此短景急。终宵不成寐，起坐千虑集。至人乃忘情，效慕安可及。唯作无生观，去此衣袖湿。
战争,失意,杨子京益壮楼（有兄先为江东将领）,征蛮老将何矍铄，马如飞龙铠如石。不记腥云毒雨时，苦忆阿游乘下泽。累累薏苡化明珠，谗夫萋菲何代无。说死嗜生非烈士，欲行辄止真贾胡。江东领军今独步，快剑雄笔风雨过。壮骨无身宰树高，壮怀有弟楼名大。楼前万象供指呼，远苍近绿开画图。荣谢随时各稚耋，宇宙不改同朝晡。请君清坐自探索，此本无亏何所益。
思乡,想家,浣溪沙,轻暖轻寒日易斜。半山半水路方赊。春深无影倩谁遮。客路萧萧无好梦，故园日日想开花。去年双燕已还家。
咏物,孤独,杨花,杨花不寂寞，衮衮逐芳尘。摇落多情客，颠狂薄命身。晚风过别树，细雨送残春。几度河桥外，相怜一怆神。
田园,想家,其七 宝抵道中村居,有宝真如坻，何为可露奇。沿途柳作户，到处苇编篱。不见萑苻警，焉知鼠雀窥。因思榆社急，风俗辨淳漓。
怀人,失意,重登海天楼有怀王龙溪尹道舆,高阁凭阑思惘然，旧游回首又经年。山阴留滞归舟后，蓟北飘飖去雁边。树影乍疑人侍侧，江流犹见道参前。风尘已觉閒人少，得共閒时信有缘。
思乡,想家,梓潼宫（在荣经县东）,神灵炳天下，庙祀故乡多。遗像存生气，明星应制科。化身经世宙，流泽汇江河。绿竹通幽处，还同七曲坡。
咏物,想家,露,乘兴访村家，微微见露华。暗滋三径草，晴溅一庭花。梦入关河湿，凉生更漏赊。清江千万里，何处点蒹葭。
咏物,想家,松,倚空高槛冷无尘，往事闲徵梦欲分。翠色本宜霜后见，寒声偏向月中闻。啼猿想带苍山雨，归鹤应和紫府云。莫向东园竞桃李，春光还是不容君。
悼亡,孤独,哭金怀用表兄 其一,奔波那觉病，但见吐车茵。一顿可缺食，百年无到人。何膏起其死，有泪出于亲。听雨秋堂夜，茕茕剩老身。
思乡,想家,登逍遥楼,逍遥楼上望乡关，绿水泓澄云雾间。北去衡阳二千里，无因雁足系书还。
思乡,想家,浣溪沙 其一,乍试征帆二月天。故乡回首梦如烟。蓬窗人倦倚愁眠。蘸眼轻波迷鸭绿，举头新月欠蟾圆。诗筒欲寄倩谁传。
闺怨,愁绪,宫怨,泪乾红落脸，心尽白垂头。自此方知怨，从来岂信愁。
田园,怨恨,散步堠村看桃花次孙旭堂韵,前度刘郎来未迟，却嫌庄蝶梦魂痴。一村花护编茆屋，半面妆窥夹竹枝。艳艳桃花诗起兴，融融春色酒相宜。郫筒谁织风流韵，把盏重吟幼妇词。
思乡,想家,澄江归舟,半江斜日送归桡，楚尾吴头入望遥。今夜乡心愁绝处，芦花枫叶暮萧萧。
思乡,想家,齐云亭 其一,凭高徙倚不成下，把酒直送斜阳曛。遮回西北望乡眼，遭个亭亭车盖云。
思乡,想家,归里偶题,故园芳草独归迟，桃叶成阴柳影垂。旧燕语兰春已远，新蝉声动夏初宜。轻纱细葛裁衣日，小市长廊卖扇时。趁此清和好天气，且投莲社一题诗。
怀古,愁绪,台城怀古,玉辇金宫不复游，柳园草色满城头。疏钟鸟雀当今夕，画角旌旗记往秋。雨散天花无讲席，山含翠黛独登楼。伤心莫问前朝事，落日荒台野水流。
怀古,愤怒,览古十四首 其一,圣人重周济，明道欲救时。孔席不暇暖，墨突何尝缁。兴言振颓纲，将以有所维。君臣恣淫惑，风俗日凋衰。三代业遽陨，七雄遂交驰。庶物坠涂炭，区中若棼丝。秦皇燎儒术，方册靡孑遗。大汉历五叶，斯文复崇推。乃验经籍道，与世同屯夷。弛张固天意，设教安能持。
思乡,想家,留题天台香积寺，为乡僧印秋海赋,花界追寻一榻凉，破除烦恼是禅房。慢挥大扇消长日，共倒深杯说故乡。万事到头成画虎，百年束手共亡羊。明朝马首劳瞻望，此别人间更渺茫。
思乡,想家,履省任后之吴兴部戏作,纵然名姓堕尘寰，身比阇黎可较閒。锡杖乍飞天竺寺，芒鞋还踏道场山。三生公案聊须检，十部除书了不关。细雨斜风应便住，故乡原在一帆间。
田园,孤独,黄元卿过访村居二首 其一,为农传世业，颇似鹿门居。近市能沽酒，临溪易得鱼。经年无过客，今日始停车。不厌幽栖简，墙阴待著书。
思乡,想家,雨宿定兴 其一,三椽客舍小于舟，淅淅潇潇响不休。恰似故园梅雨后，孤篷听雨泊沙头。
思乡,想家,其十八,万一维新事可望，相将携手还故乡。欲悬一席酬知己，领袖中原女学堂。
送别,思念,别公安贾明府,叶县门前江水深，浅于羁客报恩心。把君诗卷西归去，一度相思一度吟。
思乡,想家,赠大化上人,草屋苍凉老此身，重岩花木不知春。故乡南岳三千里，君在山中见几人。
闺怨,思念,闺思 其八,悔作从来恩爱深，相思空有梦相寻。宴安往往欢侵夜，眷分依依直至今。别后莫睽千里信，此生难负百年心。轻衫细薄当君意，月桂馀香尚满襟。
思乡,想家,致仕作金石丝竹匏土革木,金殿辞官归故乡，石田茅屋旧山庄。丝袍布被三冬暖，竹簟藤床九夏凉。匏瓠作尊盛绿醑，土泥为灶煮黄粱。革靴穿破无钱买，木屐闲行古道旁。
咏物,孤独,松,山中众木自纷纷，移徙孤根独不群。更与清风同烈烈，便先八俊继三君。
田园,想家,其三 吴学士梅村先生,江关萧瑟古今愁，宗衮文章八代优。雅志岂须题墓见，馀生端为著书留。乱山短梦传佳咏，落日高台忆旧游。青史飘零华屋冷，羊昙空自哭西州。
思乡,想家,登玩海楼,旭日动沧溟，楼高曙色明。烟霞千嶂合，钟鼓半空鸣。天阔淮山迥，云连越树平。凭高屡回首，不尽望乡情。
思乡,想家,夜宿马牧集二首 其一,多梦知人困，奔槽验马饥。如何今夜冷，催起故园思。房闼占灯穗，门闾系柳丝。仍怜小儿女，及早问归期。
咏物,想家,风,太虚无朕兆，因物见形声。入竹须抢地，驱潮欲打城。八方随气转，万里扫尘清。谁道鹏抟壮，反从虎啸生。
怀人,思念,闻华从化诵李中麓乐府词有忆寄上四首 其一,汉庭恊律按新声，曲度梅花散月明。拂拭青天垂手舞，相思遥寄凤凰城。
思乡,想家,登楼望月二首 其一,圆月当新霁，高楼见最明。素波流粉壁，丹桂拂飞甍。下瞰千门静，旁观万象生。梧桐窗下影，乌鹊槛前声。啸逸刘琨兴，吟资庾亮情。游人莫登眺，迢递故乡程。
思乡,想家,倚杖,雨脚收寒久，东风倚杖频。浪翻双鹭起，船过小鹅嗔。客饭长腰米，林居折角巾。浇山一掬泪，回首故乡春。
山水,喜悦,登双峰阁得磬字,绝顶构飞甍，远揽大江胜。振策同攀跻，放眼发高兴。海上群峰趋，中流寒日莹。俯觉四天空，时见一帆正。冷翠湿衣裾，丛竹翳苔径。纡回扪烟萝，杳杳落山磬。
思乡,想家,午梦,夹巷皆秋色，车尘稀到门。草花知旦暮，蚱蜢试寒温。午梦离西阁，青山入故园。久耽幽僻趣，有得是无言。
怀人,想家,皞如阻风江上复有寄怀之作次和,遥望江头彩鹢飞，轻鸥点点暮烟微。心随驿路川原远，目断来鸿信息稀。天划重湖波淼淼，诗因同调思依依。石尤不谓翻留客，正值思君半掩扉。
思乡,想家,贬乐城尉日作,窜谪边穷海，川原近恶溪。有时闻虎啸，无夜不猿啼。地暖花长发，岩高日易低。故乡可忆处，遥指斗牛西。
思乡,想家,其四,故园松菊未全荒，桑梓遥瞻雨露芳。自愧青绫严内直，长怀白发在高堂。文名敢拟追先汉，诗律谁当继盛唐。江海羡君才独健，赠来珠玉夜生光。
闺怨,思念,江南曲,客去悲江左，书来滞陇西。相思若春草，无路不萋萋。
思乡,想家,其十四,白石积苍苔，青林杂红树。翘首望乡山，云深知何处。
思乡,想家,奉和翁文尧员外经过七林书堂见寄之什,朱旗引入昔茆堂，半日从容尽日忙。驷马宝车行锡礼，金章紫绶带天香。山从南国添烟翠，龙起东溟认夜光。定恐故园留不住，竹风松韵漫凄锵。
思乡,想家,偶成,千里送行人，东风陌上尘。谁怜杨柳色，不是故乡春。
山水,愤怒,游龙门回投超化寺二首 其一,精蓝三日饱溪毛，俗累纷纷觉可逃。探水寻源通月冷，披榛得路接云高。山围故垒怀千古，河转孤岩激怒涛。回首烟霞应笑我，人间官职倍徒劳。
思乡,想家,入关,古道槐花满树开，入关时节一蝉催。出门唯恐不先到，当路有谁长待来。似箭年光还可惜，如蓬生计更堪哀。故园若有渔舟在，应挂云帆早个回。
怀古,想家,同林兴祚登台城,寺侧寻山径，从空古蝶平。湖头舟不系，树杪叶无声。落日寒秋壑，飞烟薄暮城。归鸦声不住，相与怆游情。
思乡,想家,涪江夜雨,多雨涪江夜，衔哀旅泊时。老莱犹有彩，温峤已无裾。水气侵床冷，乡心入梦迟。凄凄悲岁晚，忍读蓼莪诗。
山水,孤独,游惠山,兹泉几岁月，复此慰渴心。谅惟独钟秀，源委来何深。在昔抱幽独，邂逅逢赏音。希声听者难，至味乃可寻。兀坐正亭午，凉风度清阴。于焉有深晤，三叹复微吟。
田园,孤独,江村,陆地无根客，江村有发僧。两盂残喘粥，一寸苦吟灯。
战争,想家,松树塘,一片天山月，寒光照铁衣。火风时夜吼，阴雪每晴飞。榆色连千里，松声合四围。古来征战骨，此地几人归。
思乡,想家,秋日和顾见山韵,既雨晚来霁，幽人思渺然。飞香悬竹榻，醉墨写云笺。一片故乡月，千丝秋暮烟。蠡湖风景好，新稻养花天。
咏物,想家,咏菊,百花浮冶易为衰，独有秋芳一种奇。比德幽香归楚些，宜人高节入陶诗。一丛孕秀霜沾蕊，三径含英露满枝。丘壑自多知己乐，肯同桃李竞开时。
战争,想家,夜坐念东征将士,长河乘夜渡貔貅，兵气如云拥上游。大将能挥白羽扇，君王不爱紫貂裘。十二关山齐故国，百年疆域汉神州。不眠霜月闻刁斗，自启茅堂望斗牛。
思乡,想家,其三,客程芳草绿无涯，敲断闺中白玉钗。鸟带斜阳归去疾，山含夕爽望来佳。乡心每觉因愁动，懒性偏宜与静偕。携得家童能说鬼，为渠时复一开怀。
思乡,想家,其四,本欲阻郎去，却恐郎见嗔。从郎游历尽，方显故园春。
思乡,想家,九日再酌,几年佳节留京国，今日凄凉处夏台。知己青尊聊共酌，故园黄菊若为开。情飞紫禁云长绕，目极瑶台雁独回。兴洽暂因愁思失，更将谈笑尽馀杯。
怀人,想家,杭州寄里中一二同志,故山有路去无从，灯火关心梦不通。浪走红尘真自笑，旧游白社竟谁同。胸中好贮千岩秀，眼底徐观万马空。风雨未休鸿雁断，此怀渺渺故难穷。
思乡,想家,庾楼晓望（一作白居易诗）,独凭朱槛立凌晨，山色初明水色新。竹雾晓笼衔岭月，蘋风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。
思乡,想家,怀子充复次间字韵,弥年旷不接，耿耿心未阑。缘何税君鞅，饱看江西山。追凉故园树，待月房心间。君归有后约，怅望何时还。
思乡,想家,其四,飞鸢看欲跕，愁猿怯更唫。前峰影天半，那隔故园心。
战争,想家,古北口,乱山如戟拥孤城，一线人争鸟道行。地险东西分障塞，云开南北望神京。新图已入三关志，往事休论十万兵。都护近来长不调，年年烽火报升平。
送别,怨恨,酬别微之（临都驿醉后作）,沣头峡口钱唐岸，三别都经二十年。且喜筋骸俱健在，勿嫌须鬓各皤然。君归北阙朝天帝，我住东京作地仙。博望自来非弃置，承明重入莫拘牵。醉收杯杓停灯语，寒展衾裯对枕眠。犹被分司官系绊，送君不得过甘泉。
咏物,想家,题菊,顺流舟楫日边回，古木轩囱水际开。万里西风数行雁，送将秋色过江来。
田园,想家,秋后积雨起水曾舜卿朱秀文有诗用韵作俳谐体田家苦三叠 其一,秋雨霖淫数日间，耳边未听雨声閒。传闻农子愁无寐，心愿乌云且入山。
思乡,想家,初秋登楼,东来岱色入苍茫，望里烟岚接太行。远浦平沙栖雁鹜，高原落日下牛羊。庾公月底耽清兴，王粲楼头忆故乡。况是满城砧杵急，风凄万户客愁长。
田园,哀伤,田家春日（此组诗又载吴幅员《台湾诗钞》。） 其一,正月播嘉种，初苗铺幂历。分秧二月间，水深泥滑汩。三月蓐田草，妻儿共筋力。野人岂知书，莫辨阴阳历。计日不自閒，荷锄欣有适。新茶又出市，入郭探时值。寄声谢邻老，社酒不遑吃。
思乡,想家,其二,一雨犹馀几日凉，不知三伏在炎方。晚来风起秋偏早，却为莼鲈忆故乡。
田园,想家,布水村题姬人旧居,三水西头紫石矶，旧时桃叶此扃扉。绿萝生长存闾井，碧玉人家本细微。树解生珠琼蚌似，花能吐凤赭桐希。拟从双角携公姥，孺子宫边白首归。
思乡,想家,游仙,试作游仙语，君无间是非。居应厌浮壒，娶必偶灵妃。计顷耕芝草，论铢著羽衣。故乡华表在，千岁肯来归。
思乡,想家,其二,莆山司马兴偏豪，洛水先生意独劳。正想故园看画谱，忽惊仙彩傍春醪。中央色染金衣薄，上品名齐玉价高。移席坐吟还立赏，暮林鸦散起松涛。
思乡,想家,发龙江（己巳十月）,帝城惜别重依依，棹发龙江已夕晖。十月寻常寒食短，孤帆摇飏暮云飞。天空万里海青远，水落三冬淮白肥。却忆故乡鲈正美，季鹰何事不思归。
战争,哀伤,宿石涧店闻妇人哭,山店门前一妇人，哀哀夜哭向秋云。自说夫因征战死，朝来逢著旧将军。
思乡,想家,其六 芦菔,性质宜沙地，栽培属夏畦。熟登甘似芋，生荐脆如梨。老病消凝滞，奇功直品题。故园长尺许，青叶更堪齑。
怀人,思念,忆（一作寄）玉箫①,黄雀衔来已数春，别时留解赠佳人。长江不见鱼书至，为遣相思梦入秦。
思乡,想家,静息,茅竹荒墟地，菰蒲野水天。故园长莽莽，归兴自翩翩。文字留身后，瓶罂满眼前。海棠知我意，故作小春妍。
战争,恐惧,红瓦店晓发,梦回边戍月朦胧，海峤嗷嗷过雁鸿。满眼霜花连塞白，惊心燎火彻天红。侵星入谷驱羸马，鹤骨鹑衣战朔风。老去壮心穷未减，那知羞涩一囊空。
山水,想家,登乌龙山寺阁,桐川本无尘，况此幽阁迥。万木含秋声，一轩与天净。前峰翠分滴，后谷语相应。槛下江云归，檐前古雪凝。岩僧对游客，湛若寒冰莹。百虑缘心空，独饭随疏磬。嗟余本林壑，谬与世纷竞。一作市朝人，几伤麋鹿性。旧山别来久，萝蔓锁幽径。长恐客沈深，未得归期定。息中来此境，时觉襟韵胜。犹愧招隐心，聊为小山咏。
思乡,想家,乡征有感,五日来回自楚门，清晨直至月黄昏。短亭去去长亭到，红帽呵呵黑帽喧。海渡风来白浪亟，山颠雨过黑云奔。何年脱却追呼吏，洗尽尘嚣返故园。
思乡,想家,其五,玉女峰头烟树荒，登临聊得散徜徉。忽惊重九今朝是，却忆三千客路长。冷露馀花偏有色，朔云断雁不成行。宁教醉里逢佳节，且免醒来望故乡。
怀人,孤独,述怀寄光远并简城南诸友二首 其一,野人无事久忘机，肯信纷华有是非。花信欲阑莺百啭，麦芒初长雉双飞。书中岁月仍为客，枕上江山屡梦归。时复思君倚深树，不知残雨湿春衣。
怀人,想家,雨中寄友,客有还家梦，空山雨正来。寒生衣袖薄，风急树云开。掩户坐终日，思君重几回。琴边有清兴，能复醉深杯。
思乡,想家,回至英州九日登南山寺张明府载酒,野寺移樽木叶苍，南山佳色对重阳。闲阶坐爱莓苔静，深院时闻松桂香。岂有参军来落帽，偏宜陶令与传觞。今朝不费天涯目，此地登高近故乡。
思乡,想家,至李坪驿始见竹筏上居民连亘三十馀家云随流上下作?治板行贩,何必问故乡，浮家任侬住。一夜便风来，尽呼邻里去。
思乡,孤独,题新馆,曾为白社羁游子，今作朱门醉饱身。十万户州尤觉贵，二千石禄敢言贫。重裘每念单衣士，兼味尝思旅食人。新馆寒来多少客，欲回歌酒暖风尘。
闺怨,哀伤,朱生怀内索春闺怨戏作,寂寞掩春闺，缘阶草色萋。镜中鸾自舞，楼上凤应迷。锦字缄新怨，罗巾蚀旧啼。向人那解说，肠断在乌栖。
思乡,想家,寄家,蓟云朔雪映征衣，夜夜故园入梦思。书剑飘零浑未定，今年犹见雁南飞。
田园,孤独,蒋文藻水竹村居,閒身不属樊笼琐，茅屋偏宜水竹村。尽日枕书芸阁静，有时挥翰墨池翻。娟娟翠羽凉生坐，落落清瑶澹迤门。赢得白头心眼净，春风长见长儿孙。
田园,愤怒,识村翁语①,山僧一生餍山蔌，溪叟所仰才鱼菽。闯首侯家与相家，珍膳不应填汝腹。百二岁翁清且羸，茵坐鼎食宁其宜。焉知暂饱博长往，谷神震怒脾媪悲。官家颗粒皆民力，此禄食之须此骨。两翁妄食寿弗延，当念无功暴天物。我虽不偶犹餐钱，车行肉饱隶后先。食功揣己惧不称，因翁有言呼使前，盘几毕识翁所言。
思乡,想家,石?河纪事,水宿因风泊，程遥望转凝。戍亭春卖酒，鱼舫夜分灯。沙鸟鸣难定，江鱼价转增。离乡心未远，笑语梦犹曾。
闺怨,哀伤,宫词,自远凝旒守上阳，舞衣顿减旧朝香。帘垂粉阁春将尽，门掩梨花日渐长。草色深浓封辇路，水声低咽转宫墙。君王一去不回驾，皓齿青蛾空断肠。
怀人,思念,微雨有怀颛庵果亭,相对忽不乐，相思转未慵。高斋过微雨，暝色来疏钟。酒易金龟换，人难玉尘逢。同君寂默意，吾道适何从。
怀人,思念,馀不溪回舟寄讯章元礼吏部是日雨雪,吏部才名旧，琼瑶昔见诒。山川闻问隔，日月鬓毛衰。身退仍忧国，家贫但赋诗。回舟缘兴尽，风雪寄相思。
思乡,想家,闻雁,行旅忽闻雁，仰看天宇清。数声和月落，一点入云横。锦字回燕塞，新愁满洛城。疏灯孤馆夜，何限故园情。
山水,孤独,望庐山,湓城西郭客停桡，望里名山孤兴遥。欲访香炉看瀑布，浔阳江上雨潇潇。
思乡,想家,其五,解印归故园，行行循旧踪。扶老藉筇竹，流憩挹松风。矫首踪遐观，湛然天镜空。乌兔奚逼人，飞走西复东。丈夫贵适意，畴能困樊笼。
思乡,想家,晚次鄂州,客帆收处近江城，偶遇乡人问去程。梦渚白蘋寒雁下，汉阳红树暮烟生。故乡又是经年别，夜月空怜几度明。吟倚篷窗思无限，几家砧杵散秋声。
思乡,想家,还自益昌道得张伯脩诗次韵,剑外风烟老鬓华，归心更切独孤遐。明知东郭非吾土，苦认西楼是我家。万古声名供敝帚，九州意气付浮查。同来蓬沓于潜女，一笑长歌陌上花。
山水,想家,登金山,太极初分万象罗，江流远派接银河。一峰削玉天垂仞，四地浮金月浸波。僧出僧归京口渡，潮来潮去海门过。非誇杰特峨空碧，更喜先沾雨露多。
田园,流泪,和子瞻开汤村运盐河雨中督役,兴事常苦易，成事常苦难。不督雨中役，安知民力殚。年来上功勋，智者争雕钻。山河不自保，疏凿非一端。讥诃西门豹，仁智未得完。方以勇自许，未恤众口叹。天心闵劬劳，雨涕为汍澜。不知泥滓中，更益手足寒。谁谓邑中黔，鞭箠亦不宽。王事未可回，后土何由乾。
闺怨,想家,春日闺思,白玉堂前双燕飞，堂中思妇怨残晖。臂环寄远青芜合，琼宇题乾白雁归。醉倚合昏惊叶暗，愁寻豆蔻妒花肥。窗间昨日同心锦，染罢香丝不上机。
思乡,想家,饭彰德,停轺饭山店，日午蝉声繁。小可忘劳役，依然思故园。野田瓜果熟，村巷犬羊屯。风俗犹存古，吾将试采论。
怀人,思念,书梅寄情人 其一,人间难画是相思，只画瑶台绝世姿。脩到他生须记得，谢娘庭院雪来时。
山水,哀伤,登狼山支云塔,数峰明媚互招寻，孤塔崚嶒试一临。楹底江流仍日夜，岩间海草未销沈。蓬莱自合今时浅，哀乐偏于我辈深。局促百年何足道，沧桑回首亦骎骎。
闺怨,孤独,和客闺中四时曲 其一 春,草长花落遍关山，久客翻愁归路艰。遂使子规空叫月，三春不见有人还。
思乡,想家,赠授业刘先生致仕还吉水,秋到梧桐暑气清，抠衣随步出都城。五千里外思乡梦，二十年前立雪情。栗里有人邀社饮，海鸥何事傍舟行。从今不上红尘路，坐看诸郎学凤鸣。
怀人,思念,去年余佐京口遇王嘉叟从张魏公督师过焉魏公道免相嘉叟亦出守莆阳近辱书报魏公已葬衡山感叹不已因用所遗拄颊亭诗韵奉寄,河亭挈手共徘徊，万事宁非有数哉。黄阁相君三黜去，青云学士一麾来。中原故老知谁在，南岳新丘共此哀。火冷夜窗听急雪，相思时取近书开。
怀古,恐惧,金陵怀古六首 其一,孙伯陵头水最悲，蒋侯庙下月来迟。夜深行客心惊恐，猿挂晋朝枫树枝。
怀人,哀伤,溧水道中回寄子肃玉汝并属李晦庵八首 其一,出门复入门，去来何悠悠。故人别有见，见乃不重留。居人宁念此，行者可胜不。
田园,哀伤,田园幽兴六首 其一,青山容我放，水竹静幽居。树啭檐间鸟，花閒几上书。役役诚何事，悠悠心自虚。年来游冶意，天地一萧疏。
思乡,想家,月夜登城闻军士吹笛,月明军帐肃刁鼙，鬓影摇摇短柳枝。远海无澜横岛屿，平原有露拂旌旗。乍闻激笛吾能和，苦尔乡心静自知。萧瑟关山同古夕，几多思妇梦凄驰。
战争,愁绪,秋日送友人之秦,八月愁听鸿雁鸣，故人鞍马独西征。关城日落诸陵远，驿路天阴五时平。千里烽烟连朔气，万家砧杵断寒声。汉宫遗迹难重问，玉笛金笳动客情。
思乡,想家,其二,弃置本非罪，看君翻宴如。拂衣从此去，反服遂吾初。松识归田径，花攀别驾舆。故乡佳丽地，随意赋间居。
思乡,想家,次韵顾天锡九日病起,重来不是旧刘郎，篱菊都从病里黄。小院入愁双杵外，故乡归梦一灯傍。诗家供给山当户，客鬓侵陵树着霜。明曰也须扶杖出，呼童巳制锦为囊。
山水,愁绪,游青山当涂王使君命供张甚适,雨映青山访谪仙，公厨分酿割肥鲜。酣歌一曲西风里，顿失羁愁向酒边。
思乡,想家,湖上遇雪卧病作,峭风吹冻绿玻璃，浩浩平湖四望迷。雪压轻舠凉气重，云冲高岭远天低。菰蒲白战滩声乱，菜麦青埋野色凄。料得故园花事晚，玉缸春洒为谁携。
送别,流泪,夜别筵,夜长酒阑灯花长，灯花落地复落床。似我别泪三四行，滴君满坐之衣裳。与君别后泪痕在，年年著衣心莫改。
思乡,想家,其二,何必庭皋木叶黄，秋风无处不凄凉。莫言短发游郎署，且伴閒云入故乡。汉殿早瞻新日月，剑屏犹带旧冰霜。一飞碧落三千里，还向瑶池浴凤凰。
悼亡,恐惧,哭钱学老,鲁国黔娄死，升堂吊者谁。不邪能至此，千载有妻知。凛凛默成德，清风百世师。舅甥贫到底，终老外家祠。
怀古,哀伤,凭高怀古,凭高怀古思悠悠，遥想骑驴白下游。不是龙眠图画里，如今亲到蒋山头。
思乡,想家,双塔泊长年门口移日,不因沽酒系柴门，知汝飘零恋故园。水阔天高三泖路，青林白屋五家村。啼莺出树偏求友，老竹穿篱故引孙。翘首乡山归未得，黯然唯有一销魂。
田园,怨恨,沈阳村居西轩即事 其一,村边古木绿阴交，已老榆钱匝地抛。草醉浓烟鸠唤雨，泥黏落絮燕营巢。懒过韨井嫌尘扰，静闭斋门待客敲。何处风筝游线断，翩翩落上杏花梢。
思乡,想家,江城夕眺,江头独树起孤烟，江上云开雉堞连。芳草萋萋归鸟没，望乡犹在夕阳边。
怀人,想家,九日登东城寄南华,苍烟影里独凭高，瑟瑟寒生薜荔袍。我愿满头常插菊，天生左手为持螯。云随暮鸟归村树，风卷秋钟撼海涛。佳节一杯桑落酒，故人何处斗诗豪？
怀古,喜悦,兰亭怀古,节序催人易易过，兰亭遗迹竟如何。当时豪杰风流盛，曲水杯觞乐意多。渺渺关河天日别，茫茫宇宙惠风和。文章千古留遗记，一读令人发浩歌。
思乡,想家,其三,客路春山远，乡心海国遥。澹烟催柳变，细雨濯花娇。策马过回岸，听鸡度板桥。王遵叱驭意，多恋圣明朝。
田园,孤独,虢州涧东村居作,东南骑马出郊坰，回首寒烟隔郡城。清涧涨时翘鹭喜，绿桑疏处哺牛鸣。儿童见少生于客，奴仆骄多倨似兄。试望家田还自适，满畦秋水稻苗平。
思乡,想家,墨菊,故园三径吐幽丛，一夜玄霜堕碧空。多少天涯未归客，借人篱落看秋风。
怀人,思念,吹台上送李柬还关中兼寄李素甫孝廉,台前洛阳路，送尔向秦年。岂意歌吟地，真成邂逅筵。寒花然暮雨，落叶乱秋烟。为语同袍友，相思实黯然。
山水,失意,登泰山,岂厌丹崖步步迎，眼前灵景变阴晴。马从万丈松边驻，人在九重天上行。朝见白云山半起，夜看红日海东生。还知恋阙心无远，直北分明是帝京。
思乡,想家,湘江舟次书怀,晚风晴引木兰桡，芦岸连天水驿遥。三楚两逢鸿雁信，故园重负菊花朝。乡心见月随潮长，行李逢秋作叶飘。芳草歇时归未得，小山丛桂不须招。
咏物,想家,杨花,池塘春欲暮，散漫复霏微。未得为萍去，先来作雪飞。带泥粘燕嘴，和雨点人衣。乡晚东风急，飘零无所归。
怀人,想家,怀季明大政二乡友,乡里衣冠日渐稀，故人又去着戎衣。塞翁得失皆前定，莫向如今怨昨非。
思乡,想家,斜川日雪观所赋,行客念故里，劳者思少休。如何岁华新，尚尔天南游。涉五遇佳日，品题自名流。聊复揩病眼，沙边玩轻鸥。和风著冠巾，春意动林丘。缅怀千载人，孤高谅难俦。亦有一二士，举酒相劝酬。未知吾故园，草木如此不。政拙甘下考，智短空百忧。赐归傥蒙幸，旧盟良可求。
思乡,想家,盘墅① 入园,才到松陵即是家，故园喜听雀喳喳。上人只为贪风月，蛮触交争笑尔蜗。
战争,想家,从军行,烽火连幽并，匈奴屡入寇。抚剑出飞狐，君命所不受。铁铠被飞龙，黄金饰载胄。大小七千战，虏酋每首授。功成奏未央，天子嘉绩茂。但恐忌功者，矫制比延寿。
思乡,想家,夜对流萤作,月暗竹亭幽，萤光拂席流。还思故园夜，更度一年秋。自惬观书兴，何惭秉烛游。府中徒冉冉，明发好归休。
怀古,哀伤,咸阳怀古,经过此地无穷事，一望凄然感废兴。渭水故都秦二世，咸原秋草汉诸陵。天空绝塞闻边雁，叶尽孤村见夜灯。风景苍苍多少恨，寒山半出白云层。
怀人,想家,有怀王尚文少参,目断江东路，怀人独倚楼。蝉鸣黄叶晚，雁度碧云秋。诗酒添新况，园池感旧游。何时复相见，谈笑更绸缪。
思乡,想家,其二,渭水天边树，黄河日暮流。春来千里外，知尔故乡愁。
战争,喜悦,将军行,将军入奏平燕策，持笏榻前亲指画。天山热海在目中，下殿即日名烜赫。驰出都门雪初霁，直过黄河冰未坼。绣旗方掠桑乾渡，羽檄已入金台陌。勇士如鹰健欲飞，孱王似兔何劳搦。戎服押俘献庙社，正衙第赏颁诏册。端门赐酺天下庆，御觞尚恨沧溟迮。从来文吏喜相轻，聊遣濡毫书竹帛。
战争,想家,古从军行,从军本为报国恩，跨马出游古塞门。召募三河忠义士，一日团结如云屯。男儿从来通六艺，不分尘沙杂边骑。剑磨流出射斗光，赋成常有凌云气。军中多少豪侠徒，相共饮酒歌且呼。宝刀金甲披挂就，万里长驱西破胡。
战争,想家,其二,朝廷归叛将，关塞失签军。铜马犹逋命，沙虫亦占群。上心存庙略，兵气乱天文。谁挽斜河水，通宵洗赤氛。
怀人,思念,清江浦舟宿怀及门诸子,浑似都亭未别时，红舷乌榜倍相思。文章自是千秋责，衰晚谁堪一字师。北去云山人梦寐，南来烟水路参差。回看击筑高歌地，柔翰新编数首诗。
思乡,想家,除夕,除夕亲帏远，天街露气清。谁家今夜酒，不动故乡情。脱手成畴昔，间关怀友生。巡檐看北斗，迢递接秦城。
思乡,想家,忆平泉杂咏 忆野花（余未尝春到故园）,虽游洛阳道，未识故园花。晓忆东溪雪，晴思冠岭霞。谷深兰色秀，村迥柳阴斜。怅望龙门晚，谁知小隐家。
思乡,想家,丁夘盐城九日,江峰迢递独登台，满眼黄花暂举杯。两度重阳归未得，秋风千里望乡来。
山水,想家,游西山寺和杨状元谪仙韵,远水浮烟入戍楼，孤城砧杵动高秋。暂抛尘鞅情偏适，才上云岩境便幽。野寺晡馀钟报饭，山阳风外笛归牛。儿童应笑痴顽守，尽放名峰脚步头。
送别,哀伤,送李衡,羁栖亲故少，远别惜清才。天畔出相送，路长知未回。欲销今日恨，强把异乡杯。君去南堂后，应无客到来。
思乡,想家,同四兄咏梅寄七弟① 其一,日夕望乡处，况当梅发时。有如三珠树，岁晏复连枝。
战争,想家,其二,期门取次出貔貅，首路军声胡骑愁。何独止戈非庙算，还应聚米是边筹。嚇蛮事往疑虚语，谕蜀才穷愧老谋！自古殊勋归跃马，几人谈笑得封侯！
怀人,思念,赠王持翰掾河南都司兼寄黄伴读体方,三年京国独相知，远别那堪对酒卮。淮浦好山晴似画，汴堤新水绿如漪。春风洛下堪携酒，夜雨辕门好赋诗。我忆故人黄伴读，为言千里重相思。
田园,孤独,宿潍水村店，喜其泥壁新洁，为作画，并题此诗,背岭荒村晚，长途倦马尘。素心爱幽洁，野店喜初新。此地常为客，拈毫赠主人。题诗示来者，泥壁莫嫌嗔。
战争,愤怒,黑峪,盘盘鸟道上青云，峻坂危坡路不平。入险横穿豺虎窟，凌虚俯瞰鹗雕群。三关形胜凭高尽，二水波涛出塞闻。极目长城回望处，河边饮马汉家军。
思乡,想家,题唐子华江干幽居图为余子芳赋,山风不作众壑静，江雨初飞入寒暝。绿浦迢迢碧草交，丹崖窈窈青林并。金牛石前螺子冈，子行何时归故乡。野航把钓秋水迥，江亭读书春昼长。
思乡,想家,新晴,扶桑日上海门东，野绿山红在眼中。流水转龙分别浦，断云如鹤趁归风。雪色一时开菡萏，秋声五月到梧桐。白头病客乡心折，独愧登楼赋未工。
田园,想家,田家十绝 其一,十幅生绡一墨池，尽收好景入屏帏。会须少缓丹青笔，更倩牧童横笛归。
山水,想家,游青山,古寺云边一径逢，岩头高仰化人踪。巑岏石势飞泉上，?霭郊城树色中。秋月半江明法印，疏松十里响元风。美人已结名山约，吟赏还来信宿同。
思乡,想家,得吴胙虞书,宿昔与君别，乃在江之阳。玄阴蔽光景，草木日萎黄。床下蟋蟀鸣，野外鸿雁翔。居肆休百工，我独违故乡。跋涉千里涂，空念川无梁。有鸟东南飞，毛羽何辉光。口衔尺素书，戢翼向我旁。感君怀好音，令我心难忘。开椷再三叹，意快神自扬。离居无几时，所惜道悠长。此身非双凫，安能日颉颃。
思乡,想家,经彭泽县舟次小孤山阻雨,山塞分吴楚，山城辩土风。人烟泽国异，春色故乡同。晓饭孤山下，孤帆细雨中。樯乌飞自去，诗罢意无穷。
思乡,想家,其二,长河南下水曾波，吴楚青山枕上过。行到浔阳江口望，应怜秋色故园多。
思乡,想家,与王壬秋夜话,清磬飞檐下五更，湘天归梦续前盟。十年旧服缁尘在，一夜深谈白发生。酒影苍茫照湖月，诗情凄楚入边声。故园聚散初何定，正苦关山未息兵。
思乡,想家,陇上逢江南故人,三声戍角边城暮，万里乡心塞草春。莫学少年轻远别，陇关西少向东人。
山水,喜悦,游龟山和何学士,一宿曹溪今乃时，永嘉想见未忘兹。如何淮风遏行色，不得扶杖相参随。斯须佳惠玩珠璧，璨然倾泻胸中奇。词锋明锐许谁敌，禅悦清酣还我追。约君入社背时事，种藕著华春满池。道在金兰端未艾，回头阅世真儿嬉。
思乡,想家,挽陶县令叔元,千载同归两陶令，故园相望一青山。怪来强健休官早，赢得艰虞阅世閒。差乐输君已天上，不堪愧我尚人间。斯文回首游从日，泪尽重华叫不还。
思乡,想家,夏日即事 其一,阅尽人情真常希，疏慵合饱故园薇。陈编尽有益师友，俗论原无真是非。性僻拚遭河曲笑，心閒久息汉阴机。呼童抱瓮浇花径，一角西檐落晚晖。
山水,想家,望北山云,浮云起太行，六合须臾间。清风相汲引，吹我渡榆关。岁旱不成雨，悠然归故山。向来无心出，亦复无心还。
悼亡,想家,哭颜文初,君家昔有常山舌，此地今无博野斋。何自招魂归白骨，伊谁作教傍青槐。论交两度叨援手，欲哭三年未放怀。一恸为倾千点泪，如零蕉雨不胜揩。
思乡,想家,宿高密,杳杳山城倚暮天，依依墟里见寒烟。海邦出息空今日，齐地徵求异昔年。俗鄙谁歌招隐曲，道穷虚诵卜居篇。故乡回望在天末，一片归心对月悬。
思乡,想家,途中病起（星沙养病一月）,旅途一月病余身，何物玄工巧弄人。祇有真吾堪自觅，更将幻影与谁论。无穷永夜迢迢梦，都在故园曲曲滨。倘得圣明容我老，不将簪笏见垂纶。
田园,想家,闲居示友人,冷淡谁知趣，闲房枕水湄。秋窗开暮景，孤枕梦天涯。道直时流笑，心清夜月知。何当学支遁，共约买山期。
战争,想家,十月京师纪事,朔气萧萧落木声，边庭飞檄到秦京。将军转战天山北，万里胡尘一扫平。
思乡,想家,重九龙岩登高,才报兰秋又菊秋，重阳重到藿川游。亭高风急鸣蝉翼，岩古云生傍马头。祭野弥增霜露感，催租漫作稻粱谋。故乡山好难为别，人去还因桂树留。
思乡,想家,偶书,自从北渡浣纱溪，十载家山入望低。失学已怜元亮子，长斋应愧太常妻。百年世事醯鸡变，一夜乡心谢豹啼。却向归涂望辽鹤，白头和泪写凄迷。
战争,想家,交河道中,萧条残柳不胜秋，满目山川对戍楼。今日独经征战地，黄沙漠漠使人愁。
思乡,想家,经无锡县醉后吟,客过无名姓，扁舟系柳阴。穷秋南国泪，残日故乡心。京洛衣尘在，江湖酒病深。何须觅陶令，乘醉自横琴。
山水,孤独,登芦峰,行到芦峰最上头，几回振策又还休。因君好句撩孤兴，却恨云烟未肯收。
思乡,想家,丁丑至日姑苏署中拈牌一律,旧趋画省近金莲，今望苍霄北斗悬。术事自嗔诗趣减，欢辰聊遣酒杯传。庭前丛竹含烟湿，冰下潜鳞伴石眠。应令故园猿雀待，思鲈会上五湖船。
思乡,想家,其三,茫茫尘海渺云烟，脱屣谁如疏傅贤。宦迹久羁红日下，乡心已逐碧波前。大烹野蔌同堪饫，锦服荷衣各自鲜。不用广成参妙道，形神无累即真仙。
思乡,想家,晚泊周店雷雨大作,己作回风半日凉，忽闻雷雨洒淋浪。洪流赴闸增雷势，一线穿云走电光。斑箨定抽苔径笋，绿针初剪水田秧。唤醒孤客田园梦，剩有蛙声似故乡。
怀人,思念,融州除夜寄福清刘九兄,腊月牂牁三十日，相思觅句上谯楼。遥知今夜柴炉会，说我无家更远游。
思乡,想家,寄长兄廷杰,赤石山前送我船，分携不觉又经年。梦回谁道故乡远，情到那堪别思悬。辽海关山明夜月，清溪桑梓带寒烟。自惭叨受长城寄，姜被何时得再连。
思乡,想家,其二,岭北泉流分外忙，一声一滴断人肠。浪愁出却庐陵界，未入梅山总故乡。
怀古,想家,金陵天津桥（一作金陵怀古）,五云零落渺天涯，陈迹苍茫日自斜。画角已吹边塞曲，红蓝新长内园花。可怜遗老埋黄壤，曾倚春风望翠华。好在北山猿与鹤，依然同住旧烟霞。
山水,喜悦,望灵山喜而又作,白云深处认灵山，喜气津津眉宇间。别去庭闱今八月，且欣明日慰亲颜。
思乡,想家,其二,不碍荒江曲，题诗杖竹筇。乡心三户水，秋色六朝松。梦幻能无著，虚空定所从。沃洲山路塞，缘汝见孤踪。
怀人,哀伤,寄归简诵谦丈,三载论文细，交游重雉坛。离情泛曲水，客念感严寒。掉舫乘潮易，思君行路难。相期何所语，拭目看鹏抟。
思乡,想家,示德铉弟二首 其一,万里风埃两鬓霜，十年京国困名场。何如老弟抛书卷，捕蟹叉鱼住故乡。
怀人,失意,次韵答冯信卿见寄,自愧才疏老涧滨，此身非是避风尘。长贫为读蔬经熟，多病应同药裹亲。僧惠竹枝轻作杖，客分荷叶小裁巾。故人眼底惟君在，深喜书来问我频。
思乡,流泪,葡萄 其一,马乳酸甜自旧知，眼寒久不见生枝。中原有路人难到，北客思乡泪欲垂。
战争,想家,饯宋员外使?赣关 其一,一轺分?使南天，正值都官拜简年。驿骑预呈候吏板，亭餐不用算商钱。横江路出蒹葭外，望阙心悬霄汉边。只恐严关烽火近，将军从此驾楼船。
田园,想家,秋杪奉命行赈淮徐偶于村舍壁上见无名氏二绝佳甚次韵漫和三首 其三,月上茅檐欲二更，天涯岁晚不胜情。清诗谁写黄泥壁，未许人间识姓名。
思乡,想家,贺罗明仲得家报生孙,家书夜到急张灯，喜报兰芽一叶增。偶尔竟烦诗纪梦，崭然终拟寿为朋。人间鹤骨真无价，天上鹓雏信有凭。已办含饴娱綵服，乡心遥转辘轳绳。
怀人,思念,走笔次月夜颐斋见寄,抱琴时作醉翁吟，吟罢霞觞对月斟。客有可人期不至，相思隔断暮云深。
怀人,想家,横江晓渡怀张如良秀才,挂席指碧山，长洲屡回互。晴霞媚馀鲜，微波淬轻素。隐隐金陵城，苍苍历阳戍。东西界徂川，低昂起中渡。绝流争去心，恋旧淹回顾。乍闻榜人歌，弥切之子慕。念我漂何归，思君美无度。结桂间屏阿，折麻恨歧路。风波一阻长，永矣愁朝暮。
思乡,想家,山路闻鹧鸪,朝入翠微畔，钩辀雨外鸣。声声行不得，去去若为情。苦竹湘南驿，黄茅岭外程。乡心正无那，闻尔泪沾缨。
咏物,哀伤,云,千形万象竟还空，映水藏山片复重。无限旱苗枯欲尽，悠悠闲处作奇峰。
思乡,想家,对菊,病馀辜负菊花杯，淡蕊疏枝独自开。疑殿秋光还竞丽，莫教霜早便相催。萧森景物萸为伴，阒寂门庭蝶不来。遥忆故园堪采日，东篱谁到破莓苔。
山水,想家,登金泽寺后小山,突兀数拳石，兴来思振衣。刹连波色动，帆带夕阳归。树老猿窥易，僧贫鸟下稀。毋劳感衰替，宗社已全非。
送别,想家,宿岐州北郭严给事别业,郭外山色暝，主人林馆秋。疏钟入卧内，片月到床头。遥夜惜已半，清言殊未休。君虽在青琐，心不忘沧洲。
闺怨,愁绪,长门怨,长门寂寞地，独坐易惊秋。罗幌金风起，纱窗碧月流。残妆销翡翠，艳曲罢空侯。玉辇游何处，君恩不可留。
思乡,想家,前归兴诗（丙子九月）,去年书剑返咸阳，庐岳登高一望乡。不见秦城售赵璧，但闻丰狱弃干将。洪都蔓草牵衣带，大庾梅花笑客装。今日輶轩对奇字，一区尘满读书床。
怀人,思念,寄顾华玉,词客金陵去，那期岁屡过。相思秋水隔，怅望暮云多。清庙朱弦瑟，华堂白纻歌。徽音久寂寞，高调近如何。
怀人,想家,槠溪怀亡友张慎微,秋风入夜透征衣，点点渔灯各自归。投老重来江上泊，庐山如旧故人非。
怀人,思念,寄光公,湖上石楠花出屋，待久老僧来默默。徐言经岁不出门，偶向今朝移苦竹。有琴挂壁积尘埃，强之使弹响山谷。至今两耳犹泠泠，边风日夜相思曲。
思乡,想家,仿昭代诸家体三十八首 七 刘典签炳 其七 早朝,暄风绿草凤台新，金爵浮光射宝轮。云敛三山澄海气，日华双阙起江春。衣裳初识龙文阔，导唱遥欣黼座亲。还使故园归兴尽，鸣珂长日惜芳尘。
闺怨,哀伤,采莲曲 其一,轻舟日日傍芳菲，南港花繁北港稀。贪折高茎伤弱腕，却翻圆露湿罗衣。
怀人,思念,寄吴惟善陆本仁二君,五湖秋望远，怀古意徒深。尔逐关门吏，犹悬魏阙心。相思如梦寐，得句动沉吟。愁绝荆溪上，菱歌不易寻。
山水,孤独,游邓尉徐氏山庄,发地结菁茅，空山映虚白。筼筜留清阴，梅花若素积。湖光照心明，滔滔沧溟窄。西岑极远目，微茫数峰碧。东邻圣恩寺，窅然喧中寂。风里佛香回，若为往来客。蹇连困登临，神疲为锁坼。同游两三人，喜折登山屐。佳境难久留，反使心不适。萦回出林杪，疾去寻幽迹。
怀人,失意,寄陈雪厓都阃,几夜思君处，明星灿玉河。屠龙惭落魄，醉袂忆婆娑。将略推无二，天才信不多。晓来看出处，珍重野人蓑。
战争,想家,胡马图,堕地非凡种，房星巳动天。千金辞大宛，万里刷幽燕。苜蓿花初满，关山月屡圆。将军功□□，辛苦四蹄穿。
思乡,想家,九日登龙门寺塔,玉堂山下龙门寺，宝塔丹梯九日登。歌起宿檐双野鹤，笑看埽叶一閒僧。云边垂白飞岩水，江上摇红小殿灯。欲采茱萸望乡国，一行征雁树层层。
山水,孤独,游峡山和东坡韵,双虬挟泓玉，奥入百转湾。向无长公诗，草木今何颜。此山二百年，偃蹇客往还。长风驾余舟，老人急开关。逢迎欠高僧，喜有识面山。平生癖幽壑，便合茅三间。君命何敢留，归棹随赐还。惭愧和光翁，笑指青童鬟。
思乡,想家,春日游曲江,日暖鸳鸯拍浪春，蒹葭浦际聚青蘋。若论来往乡心切，须是烟波岛上人。
悼亡,哀伤,哭傅曰会郎中用体斋见慰韵 其一,秋来哭子正酸辛，又悼通家意更真。寄我尚题前月信，惜君犹是后生身。江山荏苒年华尽，梦寐分明笑语亲。因与大苏谈旧事，半床风雨两愁人。
悼亡,想家,哭墓,拜亲亲不待，事事与心违。万里有归日，九泉无见时。愁生新绿绶，泪满旧斑衣。从此白云断，何当慰所思。
思乡,想家,予至汝南林干夫王叔经亦自朗陵至携酒夜过开元精舍见访二君各谈中条天台之胜因赋,严城击柝夜临关，斗酒能寻讲寺间。宦业君犹持笔橐，乡心吾已视刀环。司空亭寄王官谷，支遁铭题瀑布山。处处烟萝偏有梦，平舆东望白云还。
怀人,思念,寄玉笥山沈道士,珍重江南沈鍊师，未曾相识久相思。已全真气能从俗，不坠家风善赋诗。玉笥共游知早晚，金貂回顾觉喧卑。多惭书札遥相问，更望刀圭换白髭。
山水,恐惧,游皋兰山,东岩悬流若铿玉，西岩喷瀑如鸣筑。两岩路断青扉开，古柏阴森扑眉绿。摄衣拾级趋琳宫，飞阁连云满岩腹。能仁高卧何处寻，空山落叶无古今。香烟欲烬栖鸟散，长河如带悬疏林。惊飙荡空白日晚，坐觉尘嚣去人远。兴来瀹茗掬清泉，更逐归云度层巘。清晖阁里金尊开，秋色极天边马哀。接?倒著径归去，忆尔征西骠骑才。
怀人,哀伤,立春后言怀招汴州李匡卫推①,闲斋夜击唾壶歌，试望夷门奈远何。每听寒笳离梦断，时窥清鉴旅愁多。初惊宵漏丁丁促，已觉春风习习和。海内故人君最老，花开鞭马更相过。
田园,想家,村居杂咏,海岸潮生渔艇归，家家持得鳜鱼肥。村翁亦有临渊思，学把纶竿坐钓矶。
怀古,愤怒,浣溪沙 西施梦武塘梅花和尚墓下有此种（见《众香词》）,一别苏台不计春。浣沙石上草如茵。幻生花种也怜人。梦绕吴宫心独捧，香消南国态谁颦。小名低唤莫生嗔。
怀人,想家,送张山人归始安兼寄汪伯耳,二月春江深，送君归故林。绿波与碧草，一倍伤离心。故人在天末，欲往隔湘阴。相见烦相问，多愁年鬓侵。
思乡,想家,天街月夜,天街月色似中秋，水接长空上下浮。遥忆故园那可见，一声寒雁过南楼。
山水,哀伤,登狼山,远客悠悠无住心，偶来此地一登临。山连北固回江汉，潮落东溟送古今。烈火天遗孤塔迥，断云日转半山阴。兵戈莫问当年事，碧草黄沙骨未沉。
思乡,想家,登岳阳楼,片帆西溯大江流，五月南风过岳州。吴楚寻常多巨浸，东南形胜有斯楼。百年共老人间世，一代谁先天下忧。顾我登高尚能赋，不堪重起望乡愁。
田园,想家,村市醉归,伏枥元知免骇机，剪翎岂复慕群飞。坐中客满知心少，囊里诗多得意稀。小市雨馀寻酒去，野桥日落策驴归。不辞十里行空翠，终胜京尘仕客衣。
送别,想家,送滕庶子致仕归婺州,春风秋月携歌酒，八十年来玩物华。已见曾孙骑竹马，犹听侍女唱梅花。入乡不杖归时健，出郭乘轺到处誇。儿著绣衣身衣锦，东阳门户胜滕家。
怀人,恐惧,怀六榕寺塔,侧身西望对须弥，铃铎声高白昼迟。绕槛风云连海岳，近人星斗界华夷。诸天寥廓梵钟远，飞阁崚嶒慧日移。古寺六榕今在否，清阴长忆旧游时。
思乡,失意,其二十八,忽忽行欲暮，遑遑复何之。征马立踟蹰，远道安可期。霜霰被原野，北风吹我衣。孤鸿飞且号，虎兕夹林啼。崎岖不获骋，徒旅长叹咨。回车亦已晚，失路良可嗤。嗟哉客游子，念此早旋归。
悼亡,失意,哭张仓曹南史,万事竟蹉跎，重泉恨若何。官临环卫小，身逐转蓬多。丽藻尝专席，闲情欲烂柯。春风宛陵路，丹旐在沧波。
思乡,想家,题州宅安航,以涉名斋敢自遑，朅来何事得安航。极知平地风波少，得似閒居气味长。旋了儿痴便退食，聊为僧坐静焚香。君恩未报空华发，孤屿扁舟忆故乡。
悼亡,想家,哭梅克生,眼里衡湘一个无，文情吞汉武吞胡。锦衣跃马吾何泣，十载穷交在两都。
战争,想家,会宁道中别姜惟清主事,八千道路边疆去，回首甘凉忆旧游。沙塞孤城胡骑接，玉关落日酒泉流。哈枌果实供盘馔，苏鲁麻篘解客愁。此日故人重会别，秣陵归思不胜秋。
思乡,想家,次归耕堂稀字韵 其一,精忠贯日古来稀，帷幄从容扈六飞。风虎云龙方际会，故乡未许我公归。
思乡,想家,闷城登妙山次范以载韵,千寻峰顶立斜阳，指点方隅认故乡。山势北来蟠地远，雁行南去绕天长。寒溪周折泉逾碧，霜树萧森叶尽黄。俯仰乾坤无限意，百年勋业愧堂堂。
思乡,想家,谷日立春喜晴,好鸟语高枝，东风转日迟。流年催白发，生菜妒青丝。岁色晴明里，农祥宴喜时。独怜新彩胜，不照故园卮。
思乡,想家,滇池泛舟见新雁,忽见行行雁，来应自故乡。天涯多少路，云际几乎霜。滇水饶葭菼，禺山足稻粱。金河尔休恋，无限虏弦张。
怀人,愤怒,驿亭所至见总制王鉴川留题及捡所上封事数读之勃然兴怀赋此寄赠,红尘随地逐征鞍，长听晨钟起著冠。陇树朝云迷古寨，柏台秋雨怅丛兰。酒倾逆族浑忘醉，琴对知音不浪弹。满路朔风沙草白，绨袍应笑范君寒。
怀人,哀伤,马从甫招饮病中却寄兼呈诸君,故人春酒熟，招我醉烟萝。不浅衔杯兴，其如伏枕何。隔帘黄鸟静，当户白云多。肠断高阳侣，无因共啸歌。
闺怨,愁绪,秋闺词,西风动帘幕，蟋蟀鸣高堂。蔓草湿零露，秋闺知夜长。佳人掩朱户，背烛解罗裳。愿言鸳鸯梦，双飞入方塘。清影横疏棂，奈此明月光。依依照长夜，炯炯明愁肠。不恨郎不归，恨月入我床。披衣复起坐，嚬翠挑残缸。开缄取素书，解结罗带傍。一读再三叹，再读泪数行。终夜不成寝，曙色忽满窗。虽云有膏沐，谁能理晨妆。
咏物,喜悦,松,老干化虬龙，赏心惟胜友。年来须鬓斑，宜伴支离叟。
思乡,想家,雨中用进退格,秋来天气半晴阴，块坐山窗一欠伸。欲睡却思妨官业，怕吟惟恐动乡心。远书难准衣仍薄，清俸无多橐惯贫。个种关情畦稻熟，雨宜时降不宜霪。
田园,孤独,齐州于县治之左新辟园池名梅花村暇日与客同游索赋,苍苔一曲转东垣，废地俄成十亩园。行处轩窗多入画，望中花柳却疑村。南通海眼安池位，北引山光落酒樽。直作吾庐吾亦爱，萍踪随水欲生根。
田园,想家,题村店壁,五十年来命压头，即今残发不禁愁。乱鸦阵起霜天晚，落叶声乾古渡秋。小市啜醨聊兀傲，长亭秣蹇得迟留。一身自处穷如许，幸是无因为国谋。
思乡,想家,大庾山口晚兴,高山屏西日，未晚溪欲昏。百丈援滩势，丛篙避石根。火明依岸宿，人静听沙喧。家室天涯共，扁舟忆故园。
思乡,想家,九日凭高有感,把酒凭高念岁华，此身流滞属天涯。故园丛菊无人赏，露压风欺只自花。
思乡,想家,除夕蕲州舟中 其一,二日舟行蕲水涯，又惊寒尽迫年华。春生近海销残雪，日映遥天带彩霞。鸳鹭已违金殿侣，弟兄相待故园花。欲酬节序还沽酒，且傍村烟系客槎。
山水,怨恨,登古囊山辟友岩和瓢所居士之作因寄黄八粲,何处秋吟觅远公，苍苔古道石林东。月生双树闻虚籁，香绕诸天见化宫。万法已超言说外，此身多在别离中。明朝更写三生偈，去约忘机海上翁。
山水,想家,登清凉寺（寺为李后主避暑宫）,石城山上寺，云是李王宫。路折三休至，江横万里通。吴帆如鸟白，楚树入云红。竟日同吟眺，秋衣不耐风。
思乡,想家,抚仙湖,湖水涵虚混太清，仙人何代不知名。澄波滉漾青山落，遥汉昭回宝月明。素魄每添吟客兴，流光休动故乡情。相看欲洗浮名利，独倚南楼到二更。
闺怨,愁绪,闺情 倦绣,绿窗春睡起常迟，绣罢鸳鸯听子规。斜倚睡屏閒怅望，慵临鸾镜独支颐。工馀綵线日空永，愁伴珊瑚梦已违。细数目前花落尽，伤心都付不言时。
送别,想家,送王尊师归湖州,烟芜满洞青山绕，幢节飘空紫凤飞。金阙乍看迎日丽，玉箫遥听隔花微。多开石髓供调膳，时御霓裳奉易衣。莫学辽东华表上，千年始欲一回归。
思乡,想家,番湖舟中,番君湖上雨晴天，水气冥冥生白烟。贺老无人惟酒舫，中郎有女识琴弦。故园桃李春如海，远道风波夜似年。笑指洪都无百里，今宵须并木兰船。
战争,想家,武昌闻边报,传闻虏骑近长安，北伐朝廷已遣官。路绕居庸烽火暗，城高山海戍楼寒。一时边将当关少，六月王师出塞难。先帝恩深能养士，请缨谁为系楼兰。
怀人,想家,答建州沈屯田寄新茶,春芽研白膏，夜火焙紫饼。价与黄金齐，包开青蒻整。碾为玉色尘，远及芦底井。一啜同醉翁，思君聊引领。
山水,喜悦,登翅头山题俨公石壁,晨登翅头山，山曛黄雾起。却瞻迷向背，直下失城市。暾日衔东郊，朝光生邑里。扫除诸烟氛，照出众楼雉。青为洞庭山，白是太湖水。苍茫远郊树，倏忽不相似。万象以区别，森然共盈几。坐令开心胸，渐觉落尘滓。北岩千馀仞，结庐谁家子。愿陪中峰游，朝暮白云里。
怀人,惊讶,雪中怀孟武昌,冬来三度雪，农者欢岁稔。我麦根已濡，各得在仓廪。天寒未能起，孺子惊人寝。云有山客来，篮中见冬簟。烧柴为温酒，煮鳜为作沈。客亦爱杯尊，思君共杯饮。所嗟山路闲，时节寒又甚。不能苦相邀，兴尽还就枕。
怀人,想家,著作李季章得阆守去国以书道别追寄四韵,不将尘土望清华，珍重高情久更加。肯把书来话心曲，又从今去各天涯。一麾可是君恩薄，百丈休怜江路赊。归见故人应一笑，为传消息报梅花。
思乡,想家,其三,微雨或时作，乡心何处消。垂杨拍新涨，烟艇第三桥。
思乡,想家,辛亥三月九日宿囊山,已买荒山卜毳藏，岂知来此借禅床。傍人尽怪病摩诘，送客不嫌穷孟尝。皓白群仙应笑老，昏花太乙谩分光。何时邻里持牛酒，却贺先生返故乡。
送别,想家,临江送夏瞻（瞻年七十馀）,悲君老别我沾巾，七十无家万里身。愁见舟行风又起，白头浪里白头人。
怀人,孤独,秋雨怀仲登贤甫,秋来渐觉故人稀，况复关河雁已飞。窗雨静闻钟磬响，江风寒入薜萝衣。还山路远书难寄，滞酒情多客未归。天际孤舟何处望，题诗空愧谢玄晖。
田园,想家,春日田园杂兴,老盆倾酒试新尝，社鼓村村闹夕阳。麦陇风微牛睡稳，芹塘泥滑燕归忙。半村飞雨断烟湿，一径落花流水香。鼎贵安知此中意，徒能学犬吠村庄。
怀人,思念,忆弟,忽是青春别，难堪白日移。江山一弟远，鸿雁尺书迟。湖上又芳草，淮南多桂枝。池塘尊酒夜，知尔重相思。
咏物,哀伤,题兰,习习东风空谷春，等閒原不惹氛尘。猗兰操后谁相识，祇有灵均是解人。
山水,想家,登祝融峰宿上封寺 其一,人间长望祝融峰，天上今登赤帝宫。山势总朝星极北，海门遥见日华东。清严辛借千林雪，浩荡真披万里风。莫笑题名岩石畔，高情聊尽百年中。
思乡,想家,师家庄闻笛,两岸蛩声切，前林笛韵清。乡心与秋思，耿耿梦难成。
思乡,想家,归燕,天外秋风劲，梁间燕羽稀。营巢雏未老，何地汝成归。蜃泽多楼阁，茅堂无阱机。故园春色动，还趁社前飞。
思乡,想家,琵琶,粉胸绣臆谁家女，香拨星星共春语。七盘岭上走鸾铃，十二峰头弄云雨。千悲万恨四五弦，弦中甲马声骈阗。山僧扑破琉璃钵，壮士击折珊瑚鞭。珊瑚鞭折声交戛，玉盘倾泻真珠滑。海神驱趁夜涛回，江娥蹙踏春冰裂。满坐红妆尽泪垂，望乡之客不胜悲。曲终调绝忽飞去，洞庭月落孤云归。
怀人,想家,冬日次韵寄宋牧仲观察,故人羁栖在辇下，杜门委巷嗟霜风。曰归正须赋缓缓，小饮且为呼虫虫。书来大雪岁聿暮，剑舞永夜愁难空。他年烧笋竹垞去，饱餐那羡吴江菘。
山水,哀伤,游甘露寺绝顶望金焦二山作示邬汝翼陈从训,北固峰头醉倚阑，两山秋作画图看。海门对涌青霞阙，江面双浮碧玉盘。风静帆樯行树杪，天空楼阁出毫端。不堪作客逢摇落，二妙悲歌和更难。
送别,想家,送幼史,淮右寇未散，江西岁再徂。故里干戈地，行人风雪途。此时与尔别，江畔立踟蹰。
思乡,想家,其三,星河莽萧瑟，云树迥嵯峨。沙土耕尤瘠，乡音辨更讹。月临空县白，山傍故园多。何日还初服，春风老薜萝。
思乡,想家,鹿鸣宴,秋影涵江暇日长，银袍济济宴公堂。九华佳气眉间色，千佛高名马上郎。剩数连珠誇瑞应，会看仙桂满枝芳。春风得意归来好，衣锦联镳入故乡。
思乡,想家,鄱阳早发,榜人鸣铜钲，素舸侵晓发。江月皎犹在，村鸡号未歇。萧然此时意，轩盖定何物。却忆芝山巅，匡庐坐超忽。董生昔高蹈，于此采薇蕨。系我行役久，故乡渺难越。终当返西神，阳阿夕晞发。
田园,想家,田家杂兴,西山雨过漏斜晖，鸭乱方塘结伴归。惟有牧童偏自在，稳眠牛背入柴扉。
山水,惊讶,游南山寺题澹轩,云根露奇怪，上有青莲宫。轩窗极净丽，疑入悬壶中。凭槛俯寒流，披襟纳清风。跏趺坐少定，滞念冰雪融。人生蚁旋磨，世故鸟印空。道眼一回光，味与嚼蜡同。此意谁为领，白云横远峰。
悼亡,哀伤,哭潘孟与 其一,閒听阴虫绕砌鸣，悲来欲恸强吞声。伊人已作经旬别，泉路今知第几程。浪把前途伤幻梦，难将后会订缘生。骑鲸若向三山去，应踏金鏊顶上行。
怀人,思念,怀杨仪部君谦,故人久无书，山川隔淮楚。相思不可携，独卧江东雨。
怀人,思念,寄王允宁用旧赠韵,忆昨趋金马，承恩共一时。君今卧西华，我亦恋南枝。永念关中使，多传别后诗。燕云犹自隔，吴苑倍相思。
怀古,喜悦,咏史,高洁非养正，盛名亦险艰。伟哉谢安石，携妓入东山。云岩响金奏，空水滟朱颜。兰露滋香泽，松风鸣佩环。歌声入空尽，舞影到池闲。杳眇同天上，繁华非代间。卷舒混名迹，纵诞无忧患。何必苏门子，冥然闭清关。
田园,孤独,泛舟过北远山村,放眼山村水郭间，轻帆聊趁片时閒。春阑曲岸霏红雪，雨歇遥岑濯绿鬟。蓑笠农人浸种去，钩筐妇女采桑还。苾刍消得无忧喜，一卷楞伽独掩关。
悼亡,想家,哭赵司空,同时奏赋谒承明，中岁论交叹死生。晞世有才非善用，道家为将忌功成。忽看马鬣新开冢，愁说燕然旧勒铭。烽火秪今东海上，几多人哭赵营平。
思乡,想家,折杨柳,双堤夹道傍，垂柳复垂杨。攀条知色改，缀絮讶丝长。思妇悲迟暮，征夫望故乡。一闻清角起，谁不泪沾裳。
送别,怨恨,毗陵留别,别离非一处，此处最伤情。白发将春草，相随日日生。
思乡,想家,梅微开复题,晨起浑无事，巡檐立久时。不惊新苦瘐，频忆旧题诗。次第开全树，搀先见一枝。故园春尚晚，折寄欲因谁。
闺怨,失意,拟宫词,一别羊车岁月深，几番花下立沉沉。近来宵旰多无暇，枉费长门买赋金。
田园,想家,朱储村访徐次云,半村新绿树痕齐，访友无端到剡溪。背指锦川桥一曲，乱山深处夕阳低。
思乡,想家,其三,返顾同黄鹄，将分恋玉杯。泪从今日堕，愁自故乡来。夫子且丝竹，中原尚草莱。梦中如识路，应向谢公台。
思乡,想家,其二,五年奔走敝征衣，海上相亲半是黎。望断故园无旅雁，心惊中夜听荒鸡。岂知南渡能还北，更笑东来又向西。多谢故人寻访意，千山万水不曾迷。
思乡,想家,酬徐二中丞普宁郡内池馆即事见寄,鹓鸿念旧行，虚馆对芳塘。落日明朱槛，繁花照羽觞。泉归沧海近，树入楚山长。荣贱俱为累，相期在故乡。
思乡,想家,其十,草色愁鹈鴂，乡心寄鹧鸪。不知春既老，竟与物为徒。
怀古,失意,琴台怀古,欲访唐贤迹，城西万绿曛。四围山抱郭，一带树沾云。台影自终古，琴声久不闻。青条何处是，惆怅次山坟。
思乡,想家,其六,迂疏乏世用，矫情非所安。投簪谢时辈，聊得心中宽。回首望故乡，枳棘日以繁。譬彼水上萍，随流且盘桓。楼头好山色，晴雨皆可观。未知明朝事，且尽今日欢。
悼亡,哀伤,哭华姜一百首 其九十四,胡雁频从越鸟翔，情知水土畏炎方。红颜竟为而姑死，白首徒令阿母伤。
送别,失意,别陕州王司马,笙歌惆怅欲为别，风景阑珊初过春。争得遣君诗不苦，黄河岸上白头人。
思乡,想家,题横江馆,渡头风雨暗芙蓉，津吏停桡会此逢。历历云帆冲雁鹜，沈沈沙馆溷鱼龙。运移典午人皆散，日落春申树几重。极目故乡东海上，只今江汉自朝宗。
思乡,想家,毗陵道中喜见惠山一名九龙山,名山随处好，况复故园看。绀宇藏丹叶，苍厓漾碧澜。沙寒一雁下，天阔九龙蟠。胜具今悭在，虚疑说考槃。
悼亡,流泪,哭宜春义士彭维凯,风折旗竿卧落晖，残兵挥泪脱戎衣。徒闻即墨田单在，不见成都邓艾归。献凯何时承宠渥，争名自古抱危机。宜春元帅还相问，近报洪州未解围。
山水,想家,登招山诗,招山不放海水过，坐与潮汐争咽喉。军门鼓角动地远，不觉送我招山头。风沙冥冥海在下，涛浪滚滚天真浮。一目可到九万里，寸心遥飞十二洲。千峰尽处日脚动，百鸟绝飞云色愁。帆樯散乱点秋叶，蛟龙出没如猕猴。天门荡久恐将裂，碣石漫过能不柔。未知尾闾果安在，只见万水皆兼收。将军教我认绝域，日本西户东琉球。
思乡,想家,感秋,四壁鸣蛩似故园，松楸万里哭声吞。谁怜夜夜青萝梦，长听秋风老蓟门。
怀人,思念,寄当涂赵少府炎,晚登高楼望，木落双江清。寒山饶积翠，秀色连州城。目送楚云尽，心悲胡雁声。相思不可见，回首故人情。
思乡,想家,其二 竹坞云林,忆过沧江问草堂，万竿苍竹倚云长。隔帘鹤舞清风入，卷幔龙吟雨气凉。静对琅玕时拄笏，閒吹玉管更焚香。故园久别知无恙，晚节相期傲雪霜。
山水,失意,游大慈山,水行境谓尽，陆出路旋通。乃即苍松径，步入青莲宫。连嶂既崷崒，密林亦葱茏。地涉清净界，身游紫翠重。临流玩广沼，企石眺奇峰。寒镜湛秋夕，碧玉划晴空。兰若与年峻，象筵缘教崇。谒祠慨乡相，寻僧叩禅宗。契理已无像，观念岂有穷。愿绝区中缘，永依尘外踪。嗒然遗身世，年齐天地终。
思乡,想家,发严州公署,到日秾花照牖红，出门新绿满芳丛。韶光不驻随流水，勋业无端落片风。谁使青春长作客，自怜玄鬓已成翁。故园桃李遥相笑，回首苍苍暮照中。
田园,孤独,傅贞甫枉过村居有作赋答二首 其一,亭临荒径里，家住水云边。剩有搜奇客，犹多访戴船。分题时作赋，挥麈夜谈天。一任青尊倒，都令万事捐。
田园,哀伤,村落,轻寒切切战春阳，村落人家意自遑。老妇画眉窥止水，痴儿曝背坐颓墙。牛归小径蹄痕叠，犬吠空山响答长。夏赋未来秋赋了，片时优佚胜膏粱。
咏物,愤怒,蝉,水清山暮听蝉鸣，岂有馀音到不平。想得孤怀好高洁，餐风饮露最多情。
田园,想家,出村,风露已凄凄，郊原百草腓。负樵山木下，转粟戍人归。野旷羊牛远，场荒鸟雀稀。南山经月雨，犹有乱云飞。
山水,孤独,登北固山木末楼寻高南阜题壁,危磴攀萝上，来登木末楼。帆随孤鸟去，云共大江流。霸业余残碣，高踪感旧游。摩挲题壁字，慷慨为谁留。
怀人,哀伤,寄曾公卷,作业定相似，怀君徒惋伤。解包真有处，展钵且随方。月出淮天白，梅繁水国香。垂垂老工部，独少赞公房。
思乡,想家,过香山丞黄外兄官署,香山香作尉，柳郡柳为樊。庭下闲罗雀，岩头时挂猿。秫田余臈酒，江鲞入宵飧。薄禄聊供日，何烦眷故园。
思乡,想家,秋兴（第二首原无，据宋刻本补） 其一,云族正南鹜，日车遂西沈。倚楼孤客恨，伏枕故园心。唧唧虫造哀，交交鸟遗音。危坐百感集，我何念之深。
思乡,想家,题陈子纲旌孝卷,驱驰王事堕天涯，二十年来惜旅骸。刺血渗将遗骨认，函金得返故乡埋。到今寒食坟头草，尚带开平塞上哀。忠孝传家非一日，纲常双眼为谁开。
怀人,孤独,寄怀陶握山,数椽茅屋面江洲，江水滔滔背郭流。病骨几年随野鹤，閒情终日在孤舟。一溪清响残荷雨，万树新黄落叶秋。遥忆故人何处所，片云高挂碧山头。
怀人,孤独,上巳寄南康太守廖昆湖,泬寥春色近何如，花落寒梢影自疏。藉草远过江浦岸，烧畬还课北山锄。波光几岁摇高岭，云气从朝覆敝庐。此日独怀彭蠡守，袖中存有故人书。
山水,失意,游神光寺登道山亭读曾南丰先生撰碑,不见神光解吐虹，满亭苔藓旧游空。职方诸贡归王会，贤守遗碑见土风。城郭尚存人物异，江山如故古今同。欲将往事增惆怅，望断烟波没去鸿。
怀人,思念,怀张诩,南北东西一马尘，相思何处不伤神。竹边闭阁长无事，犹厌山云软素巾。
思乡,想家,其二,公馀閒坐绿莎厅，对案峰峦晚更青。往事十年心尚醉，故乡千里梦初醒。人家巧趁山坳势，诗句工排月露形。系着浮名未归去，几回惭愧草堂灵。
怀人,思念,寄节推韩驭民,金尊银烛醉西堂，舞袖翻风拂雨凉。今夜相思对明月，计程应巳到南昌。
思乡,想家,书折梅亭,采采寒香把赠频，一枝犹带故园春。凭将驿使传消息，为谢京华久客人。
怀人,想家,往游流江坐溪南追忆如川隐君感赋三首 其一,尚忆京城别，旋闻旅榇归。宁知垂老际，翻觉故人稀。江晚沙鸥集，庭春海燕飞。佳儿如玉树，相顾烂生辉。
怀古,想家,咏史诗 洛阳（一作司空图诗）,石勒童年有战机，洛阳长啸倚门时。晋朝不是王夷甫，大智何由得预知。
思乡,想家,次李绵州和丁兴元韵 其一,燕寝深凝自在香，苍髯扶病玩流光。桃符历日又新岁，粔籹燋糟非故乡。灯影参差棋溅雹，酒行杂遝剑横霜。武侯遗憾谁当洗，夜半衔枚入凤翔。
田园,孤独,荒村无四邻茅斋深夜雨田犬时一鸣厨人时中语,十载湖边客，何人伴杖藜。登山临水兴，惟有阿通知。
怀人,哀伤,燕京怀友,客愁不为食无鱼，倚剑临风叹索居。燕地雪深寒独早，衡阳雁远信应疏。狂来阮籍惟耽酒，病去虞卿祇著书。满目烽烟关塞隔，故人消息近何如。
战争,哀伤,其四,兵革频为患，朝廷屡出师。未通秦郡邑，空望汉旌旗。使者徵求急，将军战伐迟。似闻哀痛诏，不独问疮痍。
思乡,想家,种树,长养待春晖，他年尽百围。疏行容远岫，密意护柴扉。众鸟欣所托，暮鸦寒未归。枌榆故乡物，相见更依依。
思乡,想家,清明,宝勒香轮簇柳阴，宦游清味独沈吟。野云未散山头暗，春水初生岸脚深。万里松涛寒食泪，十年萍梗故园心。狂风又捲残红去，飞落谁家无处寻。
送别,想家,初出城留别,朝从紫禁归，暮出青门去。勿言城东陌，便是江南路。扬鞭簇车马，挥手辞亲故。我生本无乡，心安是归处。
思乡,失意,赠苏允吉侍御二首 其一,逃虚喜同人，绝弦悲异代。独行增永怀，赏废有馀嘅。平生友英俊，末路离欢爱。何图蓬藋间，复与亲仁会。知言甚合符，定交果倾盖。先民夙所仰，斯人固其辈。鸿才何炳蔚，雅行乃韬晦。官联侍从列，意寄风尘外。相望己劳积，辞诀能无槩。差池惜良晤，缱绻见交态。吾衰采真游，子贤熙帝载。一结同心言，当令岁寒在。
咏物,哀伤,杨花,三月杨花袅袅白，忧人泪点暗中抛。漫天扑地有何意，惹草粘沙多似毛。忽趁狂风翻自远，更遮落日强相高。红尘满眼青楼暮，搅乱春愁为尔劳。
思乡,想家,其六,疾风馀毁瓦，疏竹尚迎门。贫识人情改，寒思士屋温。一瓢终易足，四壁也难存。浩荡春光满，何山不故园。
山水,想家,登恒山,古庙平临北斗齐，登临俯瞰众山低。万重桧影罗为障，一道虹光直作梯。黄鹤青鸾林外立，碧桃瑶草洞中迷。红尘隔断三千丈，只有云生舍北泥。
思乡,想家,衔杯,雪拥空庭树，清宵听客吟。鱼虾江县味，伏腊故乡心。水落樵蹊近，山寒别馆深。衔杯难忘处，梅蕊照芳岑。
怀人,想家,春日怀陈太史省斋（时太史校书号邸）,故人迢递忆天涯，御路晨趋金犊车。太史旧曾传董笔，文章今复重江花。梁园好客情初洽，闽海归帆日未斜。圣主祇缘隆帝子，人间漫说贾长沙。
山水,想家,游海珠寺,海上天然浪结堆，倚空楼阁似翚飞。刹那好景都收拾，醉带祥云满地归。
战争,想家,其二,百战几人在，千秋见此亭。阵前曾饮血，身后尚图形。乡国无烽火，将军有墓铭。龙泉土花蚀，犹带旧痕腥。
思乡,想家,白云亭,僧爱白云溪上飞，白云深处敞禅扉。莫言便是无情物，思着故乡依旧归。
送别,想家,送骆奉礼从军,玉塞边烽举，金坛庙略申。羽书资锐笔，戎幕引英宾。剑动三军气，衣飘万里尘。琴尊留别赏，风景惜离晨。笛梅含晚吹，营柳带馀春。希君勒石返，歌舞入城闉。
思乡,想家,晴舟过樵舍,岸柳髡都尽，江波暖自翻。大鱼同我上，孤鹜际天存。霜鬓摇旗影，乡心照酒尊。忙閒定谁解，三宿已无痕。
怀人,哀伤,邵伯埭下寄高邮陈郎中,故人相别动经年，候馆相逢倍惨然。顾我饮冰难辍棹，感君扶病为开筵。河湾水浅翘秋鹭，柳岸风微噪暮蝉。欲识酒醒魂断处，谢公祠畔客亭前。
山水,喜悦,游牛首山,禅关窈窕万峰幽，宝地珠林惬胜游。烟锁悬崖摇薜荔，云回飞磴夹杉楸。凭陵象纬排天阙，控引山河拱帝州。极目香台翩自失，茫茫身世一浮沤。
田园,孤独,辋川集二十首 鹿柴,日夕见寒山，便为独往客。不知深林事，但有麇麚迹。
思乡,想家,其二,阁道新平旧石摧，望乡使客意嵬嵬。犀牛坐见降王去，杜宇声随望帝来。三卯录成魂有燐，五丁神泣劫扬灰。推酾欲作乡邻会，挥手先催弩矢回。
咏物,怨恨,咏萤,念尔一身微，秋来处处飞。放光唯独照，引类欲相辉。白发嫌催节，青灯妒入帏。老僧无世相，容得绕禅衣。
思乡,想家,其三,车骑如云结五都，少年谁不避呼卢。故乡明日黄冠去，曾否君王赐镜湖。
思乡,想家,其二,松风万壑东西寺，清磬疏钟隐暮烟。满眼白云遮不断，有人翘望故乡关。
思乡,想家,淮上回九江,江水接淮水，扁舟去复回。客程官路柳，心事故园梅。活计鱼千里，空言水一杯。石屏有茅屋，朝夕望归来。
思乡,想家,元日即事,回首人频异，兴怀谁与同。尘埃欺白苧，岁月入青铜。雨急苍茫外，春生浩荡中。长怜故园树，一一受东风。
思乡,想家,渡湘川,湘南有归客，日暮渡湘川。征路尚馀几，乡心犹渺然。佳期芳杜外，远思绿江前。为问衡阳雁，苍梧何处边。
战争,想家,送王副使还并州,并州近胡地，此去事风沙。铁马垂金络，貂裘犯雪花。曾持两郡印，多比五侯家。继世新恩厚，从军旧国赊。戍烟千里直，边雁一行斜。想到清油幕，长谋出左车。
怀古,失意,越台怀古,台荒霸业几经年，曾拄炎州半壁天。黄屋不归秦日月，白云犹荡汉山川。星涵海面浮珠影，雨驾潮头卷穗烟。莫问旧时歌舞处，美人惆怅隔花田。
思乡,想家,九日客中寄弟,九日离亭雨，三年异国愁。故园兄弟在，为我一登楼。
怀人,想家,次韵洵阳金主簿子厚见怀二首 其一,周南数载为谁留，风入貂裘动客愁。薯蓣天寒同谷晚，夫容霜老曲江秋。三吴梦想添新恨，万里归来觅旧游。亦有洵阳高士在，共将幽兴赋刀头。
思乡,想家,渡江,波平如镜晚风清，舟似浮鸥一样轻。行到故园三百里，月华初上皖公城。
思乡,想家,同诸君登南城楼,高城飞阁頫孱颜，陡绝丹梯手自攀。四塞西开秦道路，百盘中吐晋河山。云边两观扶鸱尾，天末千峰出雁关。能赋望乡俱莫问，清尊好趁羽书閒。
山水,喜悦,登能仁寺塔,独上浮屠第七层，乾坤万象见觚棱。东山吹老庐山雪，却捲江声入建瓴。
怀人,想家,寄方员外,结发从戎二十年，独挥赤管万人前。新辞禄秩缘思隐，闲□斋居似□禅。病里每书赊药劵，愁中久绝看花筵。怀君不隔天涯远，只在荒城□雨边。
思乡,想家,绝句五首（一作无题） 其二,羊车行乐处，歌吹隔萧墙。赖有邻房女，时来说故乡。
山水,失意,游三门开化寺,山石古来色，河流无尽声。行船自往返，群木几枯荣。狂象调难伏，空华灭复生。我来何所得，聊此濯尘缨。
怀人,思念,寄吴养浩甫吴时以集贤待制代祀南海会稽之神,使君白云锦盘陀，际会风云意若何。代祀明神崇典礼，尊封四世沐恩波。斗枢照夜奎文近，仙掌凌空沆瀣多。别去经年尚羁滞，相思回首一长歌。
咏物,想家,牡丹,两枝秾艳斗明霞，尽掩江乡卉木花。靘倚翠筠防日炙，轻拚黄蝶弄春华。红筵谩着名姝拟，素社惟堪秀句誇。走马洛阳芳草怨，国英何得滞天涯。
怀人,思念,得余彩震七夕见怀诗辄答,待月城南钟漏迟，劳君尺素慰相思。裁成锦字云中色，疑是霓裳天上词。玉宇无声风漠漠，银河不断影差差。百年人世真萍梗，醉折瑶华欲寄谁。
怀古,哀伤,广陵弩台怀古,遗镞闻耕叟，登台伤客心。初烟扶岸上，片雨隔溪深。往事随芳草，秋风生远林。南朝一沟水，呜咽到如今。
送别,想家,送柳震归蜀,白日双流静，西看蜀国春。桐花能乳鸟，竹节竞祠神。蹇步徒相望，先鞭不可亲。知从江仆射，登榻更何人。
战争,想家,寄李都护,去年河上送行人，万里弓旌一武臣。闻道玉关烽火灭，犬戎知有外家亲。
田园,喜悦,题杜茶村先生遗像,乾坤纳纳独穷处，五字弥天真杜语。三百年来歇楚芳，犹幸披图展眉宇。学诗入室愧未能，学饿升堂公傥许。
思乡,想家,早发竹山二首 其一,天外峰峦排木杪，江边石气动云根。凭谁为谢东流水，好送寒声入故园。
战争,恐惧,塞寒曲,千里惊沙眯人目，天愁地暗乌鸢哭。铁甲霜浓彻骨寒，万马无声虎貔缩。红弰角劲雁影高，朔风栗栗铦于刀。衔枚夜战路如漆，冰须堕指誇粗豪。将军毳幕愁春热，猎骑如云踏燕雪。何处关楼起远思，一声霜竹吹梅裂。
思乡,想家,表伯王静甫南还,中岁悲行役，高堂有老亲。乱山迷远望，归路出通津。树暗江城雨，花明驿舍春。故园萱草色，应待远游人。
怀人,想家,病中怀郭快庵,故人的的寄离思，怕使双瞳到楚词。壁隐龙蛇惊雁影，墨浮珠玉起秋思。廿年谱末羞前哲，万里心悲诵旧诗。奈我至今情更异，双瞳又怕到桃枝。
思乡,想家,伤春二首 其一,腊月花开尽，中春不见花。柳阴空拂地，草色漫平沙。客路心常折，僧窗鬓自华。故乡何处是，瘴海暗天涯。
思乡,想家,次韵无锡李舜明见寄二首 其一,朴学无能渐白头，荒田稊稗尚无秋。久怀晦迹真成隐，深愧虚名强见收。幽梦有时过惠麓，故园终岁寄长洲。凉风欲送扁舟去，还许寒毡坐客否。
思乡,想家,其三,梅柳有情态，江城过岁除。山村见霜橘，江市出寒鱼。谪久衣冠懒，身闲故旧疏。傍篱挑翠甲，忆我故园蔬。
思乡,想家,题李检讨（楠）梅花图和韵,乐饮高斋胜，都亭不易哉。客从元夕暇，花拟故园开。未雨莓苔润，冲寒雀豹来。若为方法便，分乞小窗栽。
思乡,想家,寄黄京兆澍,闻君伏枕在虚沟，我亦经旬病裹头。一种黄花风雨里，祗应不似故园秋。
思乡,想家,病中 其一,白日垂垂堕，青云袅袅舒。病窥文义浅，懒益世人疏。跨马心先折，衔杯意未除。问医吾隐几，索食稚褰裾。国事干戈后，乡心剑佩馀。却怜潘骑省，未可赋閒居。
闺怨,流泪,长门怨三首 其三,蝉鬓慵梳倚帐门，蛾眉不扫惯承恩。旁人未必知心事，一面残妆空泪痕。
怀古,愤怒,西施滩,宰嚭亡吴国，西施陷恶名。浣纱春水急，似有不平声。
田园,恐惧,闲居,厌闻趋竞喜闲居，自种芜菁亦自锄。麋鹿跳梁忧触拨，鹰鹯搏击恐粗疏。拙谋却为多循理，所短深惭尽信书。刀尺不亏绳墨在，莫疑张翰恋鲈鱼。
思乡,想家,小岁日行从,冢家爆竹物华殷，客子驱驰不暂閒。道远八千逢小岁，年过四十有衰颜。颂椒辞腊情偏懒，踏草探春兴未悭。节煖故园花信早，王程何日问刀环。
闺怨,失意,昭阳舟中读闺秀徐幼芬遗诗寄李季子二首 其一,昭阳北望景依依，江柳微黄燕雁飞。空忆谢家才调美，青丝曾解小郎围。
思乡,想家,阜阳阻风,早晚看风色，扁舟阻阜阳。近乡心更急，为客日偏长。苇岸渔吹笛，沙汀雁叫霜。何当学欧九，买宅颍湖旁。
思乡,想家,过丁字沽,十月南风不受呼，须将短日赴长途。僧钟已及午时饭，官舫才过丁字沽。新月此回真见汝，故乡何处尚迟吾。关河百里南来雁，欲问平安有字无。
山水,哀伤,登周处台同王溯山作,高台多春风，旭日照彼岨。揽袂试登临，怀古遥踟蹰。昔者周孝侯，奋身三恶除。家本罨画溪，折节此读书。古今同一辙，与君皆侨居。工愁吴季重，深情王伯舆。抗志慕贤达，悠悠千载馀。
思乡,想家,郊行偶成,故园西望即天涯，荏苒流光转物华。欲怪乡心和柳絮，东风吹落道旁车。
送别,想家,送崔全被放归都觐省,夫子不自衒，世人知者稀。来倾阮氏酒，去着老莱衣。渭北草新出，关东花欲飞。楚王犹自惑，宋玉且将归。
战争,想家,上陵二首 其一,陵树郁青葱，一夕生秋风。文皇昔神武，鞭豹乘白龙。格泽导其西，符拔导其东。北出阴山道，玉汗殷以红。鸾旂左右挥，万里至回中。缚取单于归，勒铭立马峰。慑胡遂千年，九塞不举烽。鼎成胡髯垂，庙藏鸟号弓。至今群灵朝，芝车骑为虹。日月耀我明，祚胤传无穷。虎旅诚可思，食举歌皇功。
咏物,想家,子规,春去寻常事，胡为独抱冤。血流明月树，声碎夕阳村。思妇频惊梦，游人欲断魂。天涯愁听汝，况复有啼猿。
田园,想家,舟次薛淀望马鞍诸山仿赵吴兴水村图,紫兰芳杜冒长堤，不尽风烟越垒西。疏雨远将晴树瞑，薄云低压晓峰齐。
思乡,想家,浣溪沙,景色何心说故乡，朱楼依旧见垂杨。禁他冶叶不回肠。凤翙有声锵紫塞，燕归无计认雕梁。三千弱水溯中央。
思乡,想家,答右史于都城见卖牡丹者因忆故园之作 其一,上苑繁华此一时，牡丹偏媚汉宫姿。故园春色无人赏，零落空山只自知。
怀古,喜悦,咏史（上） 其一 祭遵,东山纪律久无闻，钲鼓才鸣玉匣尘。牧野再逢诸葛亮，两阶重见祭将军。
思乡,想家,临觞,几见春钟度上阳，偶因寒尽强临觞。故乡只在车轮下，自是青云路每长。
思乡,想家,闻望之买马促装以诗留之,闻君买马冲宵发，正为慈颜在远京。已喜尺书前日至，不妨旌节隔年行。故乡岁暮难为别，长路天寒益系情。拟办盘餐留暂住，况逢风雪阻严程。
思乡,哀伤,旅怀,不见闽天路，依稀度越乡。心将潮共折，身与雁俱翔。渐远方言异，多愁客鬓苍。况逢桑梓暮，回望思何长。
怀人,想家,秋夕怀赵师秀,冷落生愁思，衰怀得句稀。如何秋夜雨，不念故人归。蛩响砌尤静，云疏月尚微。惟怜篱下菊，渐渐可相依。
思乡,想家,广陵城下作,白露流江浦，黄花隔永兴。乡心异潮水，夜夜返西陵。人静垂银钥，天高堕玉绳。城南一回首，千里暮云蒸。
悼亡,想家,哭西庵孙先生前翰林典籍吏科给事,岭南佳气属英髦，霁月光风品格高。籍籍才名台阁器，斑斑文彩凤凰毛。青年登第心何壮，白首从戎气尚豪。垂老天涯零落尽，空馀遗恨满江皋。
悼亡,哀伤,哭盘石墓下,种木已大拱，今年初一过。方持斗酒奠，其若下泉何。寒日墟中淡，悲风冢上多。一为知己恸，泪湿石盘沱。
战争,想家,胡仰山倭播功成上绩 其一,扬帆东下海氛消，马度岷山气转骄。云阵三千横太乙，将军十八数嫖姚。功书大幕劳分虎，技折中原惯落雕。万里威名寒漠朔，望悬双帜倚天摇。
闺怨,想家,拟闺词 其一,棠梨谁道可忘忧，百结原因鼓子愁。含笑邻家七姊妹，兰房夜夜合凉州。
思乡,想家,扬州郭外,扶杖出门去，春郊事尽非。棘生驰马路，水没古人矶。巢毁莺雏散，天寒鹤语稀。故乡耕种早，飘泊不能归。
田园,喜悦,人日村行,淑气解严侯，晨晖煦芳辰。蓐食信所诣，出郭咨农人。社鼓送繁节，村烟升远雯。园梅既盈条，庶草皆怀春。揽此卉物理，含生日以新。不观万汇德，焉知风雨仁。嗟予累多役，尘鞅徒纷纶。何以娱幽眺，川泽浩无垠。景风媚和旭，恬波荡文鳞。理策谢孤掉，安步辞车巾。薄游畅心曲，宁事酒醴醇。逝将访高躅，泉石以为邻。
怀人,思念,拈笔寄木公,去年相约莫题诗，收拾残生过好时。白雪下来山又冷，不禁孤寺远相思。
思乡,想家,同闻师兄鲍溪父登北高峰宿绝顶僧舍即事,双峰径转石林苍，携客扪萝宿上方。涧饮断虹明积翠，湖飞片雨乱斜阳。东来岛屿吞江郭，西去云山指故乡。夜久禅心同寂历，松风诸岭一何长。
思乡,想家,桐江,桐江水清驶，送我仙槎还。好山过无数，再见严陵滩。山中羊裘翁，笑我历险艰。试汲中流清，一洗瘴疠颜。春风晓来急，苔矶雨斑斑。舟行为滞留，天意故少悭。故园喜渐迩，春事将阑珊。且作看山行，滞留非所叹。
思乡,想家,见可亭侄新柳诗偶作一首,偶为长条作短行，此声不是笛中声。时清关塞无攀折，路近章台有送迎。濯濯应怜前度态，依依长带故园情。春来纵得东风力，莫倚纤腰便斗轻。
思乡,想家,言怀,十年书剑属飘零，憔悴青衫太学生。有子策名粗毕志，衰年随计未忘情。风尘欺鬓萧萧短，雨雪侵衣漠漠轻。争似归来故乡好，西山自买薄田耕。
思乡,想家,寄峡山胡府判,鉴湖狂客又西湖，笔砚生涯计已迂。五斗自惭腰可折，四方安得口能糊。家山迢递乡心远，灯火凄凉客影孤。莫误风前看落雁，尺书还肯寄来无？
闺怨,流泪,闺情 其七,孤月当楼满，缘空一镜升。感时花溅泪，割爱酒如渑。碧海真难涉，丹梯庶可凌。把君诗过日，未敢缺缄縢。
怀古,喜悦,金陵览古 东山,镇物高情济世才，欲随猿鹤老岩隈。山花处处红妆面，髣髴如初拥妓来。
思乡,想家,酬和元九东川路诗十二首① 江上笛,江上何人夜吹笛，声声似忆故园春。此时闻者堪头白，况是多愁少睡人。
山水,想家,望阁皂山,灵境何年到，莲花望里生。烟林浮海日，云气满江城。地迥丹台远，春深洞壑清。苍苍一以眺，顿起故山情。
怀人,想家,寄习思敬,深冬残雪夜，醉卧玉山楼。风劲银筝响，花垂绛烛流。连床无客梦，中酒失乡愁。岁月如流水，凭高忆旧游。
田园,孤独,村郭寒食雨中作（李本下有江南体三字）,寂寥村郭见寒食，风光更着微雨遮。鞦韆闲垂愁稚子，杨柳半湿眠春鸦。白社皆惊放狂客，青钱尽送沽酒家。眼前不得醉消遣，争奈恼人红杏花。
山水,想家,登石伞峰,总戎诣幽胜，天使相追随。跻山玉笥号，到峰石伞奇。接武白云表，放情玄月时。恬旷薄沆瀣，峻极超崦嵫。平视羲和辔，俯观朝夕池。岩中复何揖，坐位多所宜。郁烈桂香眇，寅缘霞彩披。孤光逗绮翼，独秀分琼枝。灵气达心久，华容招目移。遂忘日云暮，登降不知疲。眷言丘壑士，养节松竹滋。感激旌盖顾，干以献贞词。
战争,失意,其二,雁塞烧焚后，孤城水旱余。荒凉自戎马，战伐且阎闾。赤子疮痍满，黄金贡赋虚。星辰开将垒，风雨急军储。圣主忧方切，群公计莫疏。振衣空太息，惭愧贾生书。
闺怨,想家,闺情二绝（己酉岁） 其一,天边北斗又回春，愁绝龙沙任酒醺。万里巫山归梦断，不知何处觅行云。
闺怨,思念,其二 怨诗三首,何处期郎游，小苑花台间。相忆不可见，且复乘月还。
战争,想家,其七,烽火照临洮，榆塞马萧萧。先锋秦子弟，大将霍嫖姚。
思乡,想家,由吴淞航海入登州洋次季融韵青蒸通押,高樯电火簇繁星，百斛烟云夹桂舲。二陆同时皆入洛，四愁高咏欲存邢。岱山晓雪迷长剑，威海寒云照莫镫。一自故园天末远，更无笺叶报缭绫。
怀人,想家,七言将至瀛州从事张祥寄诗和答,驿骑驱驰万里身，锦貂浑欲变缁尘。平生未识行边地，今日初欣遇故人。洗眼已惊双鲤至，相看应讶二毛新。羡君独得从军乐，三岁高阳幕里宾。
战争,哀伤,哈拉尼敦,闻说匈奴眼睛绿，李陵子孙黑其目。瀚海东西滋游牧，至今犹应传部族。吁嗟猿臂飞将军，中华以外延祁云。烧荒夜猎射猛虎，可有英风肖乃祖。
思乡,想家,题颐道堂诗集卷首,种花还得傍门墙，满县春风忆故乡。埭驾一桥同召伯，水通两邑胜河阳。拊灾似我昔巡浙，奉讳如君今去扬。江北部民留不住，门前桃李即甘棠。
思乡,想家,其三,闻道故园生瑞竹，吾家孙子好归看。佛祠竟日春阴覆，先陇多年暮雨寒。门户凄凉嗟老病，乡关迢递报平安。重来慎勿劳余梦，驷马桥边据马鞍。
思乡,想家,元日阴,黯黕穷阴合，萧条岁序迁。故乡应雨雪，绝域尚烽烟。更忆高堂上，频思远信传。辛盘空自好，谁为介樽前。
思乡,想家,长安即事,长遇豪家不敢过，此身谁与取高科。故园久绝书来后，南国空看雁去多。中夜永怀听叠漏，先秋归梦涉层波。愁人白发自生早，我独少年能几何。
田园,想家,村居,一雨收残暑，乡思又及秋。初寒多在竹，小梦亦生愁。叶老虫丝卷，苔明蜗篆留。村居近三载，归计未能筹。
怀人,失意,病起和李康侯屯田见寄,养生不达嵇康论，知止聊遵老氏书。左宦行将三岁许，羸痾复卧四旬馀。手扶瘦竹形相称，鬓拟新霜色一如。独枉故人诗意重，涅磨无改是璠玙。
咏物,失意,微雨,微雨轻云扫墓天，东风消息又经年。棠梨花发千林雪，独对春山意惘然。
思乡,想家,其三,小子飘零久，羞归总故乡。无才应哭路，多事悔浮湘。浪说依刘表，空思绣孟尝。不如仍曲糵，日日竹林狂。
思乡,喜悦,次韵侄端臣同游藏春园,探春著屐犯榛荒，更入名园转曲塘。红认蔬畦怜小甲，白寻梅楥得幽香。全同花下迷山简，只欠池头语葛强。吾土信多行乐地，绝胜酒里到家乡。
山水,想家,初望庐山,休说江南青未了，一庵一径可容身。宦程正迫西风急，未是庐山伫足人。
思乡,想家,至后,冬至至后日初长，远在剑南思洛阳。青袍白马有何意，金谷铜驼非故乡。梅花欲开不自觉，棣萼一别永相望。愁极本凭诗遣兴，诗成吟咏转凄凉。
思乡,想家,赠吴明府（山涛）,诗人吾爱塞翁好，风格西陵别擅场。嗜酒肯淹千里驾，罢官为起七歌堂。云山画出无前辈，暑雨灯残话故乡。角里菜畦犹未卖，归时休只恋馀杭。
思乡,想家,京口访郭义山出示陆丞相遗墨,宝祐丙辰榜，季世尚词章。功业已衰谢，气概犹堂堂。壮士死海岛，尤胜死雒阳。遗翰落人间，姓字透纸香。甲子行一周，复见文运昌。遗黎存一二，往事空茫茫。寒灯客窗梦，飞堕碙山洋。留眼看中原，且勿悲故乡。
思乡,想家,清明 其一,初试春衫出禁城，轻烟晴日是清明。南望乡关天万里，凤山云树独含情。
田园,哀伤,癸丑村居杂诗六首 其一,秋雨送新凉，一朝遍四隩。既入贵人堂，亦来寒士谷。亦滋荒陬草，亦实良畴谷。世眼过分析，造物笑拘蹙。云霞布长空，山川罗禹服。锦绣满乾坤，不禁万人目。隔篱羡他人，枉自隘其腹。如爱袖中藏，不容珍在椟。达人自大观，恢恢剖边幅。我生从何来，请君且三复。
战争,想家,送人临边,征马嘶长路，西山日欲斜。送君临绝域，万里尽风沙。朔气摧秋草，边霜惨暮笳。悬知榆塞上，定忆故园花。
思乡,想家,早春奉柬王驾部时闻上书乞归未得,耽寂怀摩诘，辞荣学右军。乡心随梗泛，春思藉兰薰。巴水初消雪，巫山尚掩云。汉家频遣祀，留待碧鸡文。
思乡,想家,芜湖即事三首 其一,烧痕吹尽荻芽生，江南二月春禽鸣。閒倚柁楼看远水，依依杨柳故园情。
战争,愁绪,忆余为诸生时痛哭当事素餐者若而人通籍后转痛当事误国者若而人甚于若而人也吁祖宗三百年大器遂使獐头鼠目辈一朝堕甑良可痛也良可哭也,朦胧推毂委耑征，无限伤心叹我明。大老高谋惟避地，将军妙策祇行成。轻弓短箭来胡马，弃甲投戈走汉兵。谁使至尊虚拊髀，坐令谈笑失周京。
思乡,想家,少司马陈公进大司寇致仕侨居金陵,宦辙留连即故乡，石城斜日锦衣光。官高独欠楼台地，身健何须服食方。继粟深恩应有数，承家馀庆故难量。都人拭目耆英会，莫遣风流擅洛阳。
思乡,失意,登岳阳楼,半空轮奂壮巴丘，消得骚人一系舟。云气远携湘雨至，湖光寒入蜀江流。山川信美非吾土，天地无穷有此楼。三十四年如梦过，可怜华发赋重游。
思乡,想家,江上闻笛,江上浮仙棹，谁将玉笛吹。时闻折柳曲，更听落梅词。响遏行云散，声随断角悲。关山今夜月，应起故园思。
田园,孤独,村晚,深坞繁花丽，晴田细径分。孤舟春水路，芳草夕阳村。暗雀投檐静，昏鸦集树喧。牛羊自归晚，灯火掩衡门。
田园,喜悦,和倪梅村,偶携琴册傍林泉，坐对梅花记往年。鸿燕何心成巧避，夔蚿无语自相怜。才唫瘦影黄昏月，又见残红细雨天。拟把楚骚重载酒，掀髯抵掌话前缘。
思乡,思念,武林遇五三侄归自曹南,去日芙蓉两岸长，归来杨柳遍河梁。春江一叶吴山外，才到中流是故乡。
思乡,流泪,其四,采采芙蓉花，涓涓弄秋水。停君木兰棹，聆我歌声起。采花欲寄远，思君隔千里。红颜能几何，悲哉远游子。
山水,想家,游慈恩寺二首 其一,十年曾记此中游，今日重来未白头。杨柳柴门孤犬吠，桔槔蔬圃一泉流。行携野酌随阴坐，醉听溪童隔水讴。城市绝怜丘壑地，不须更问五湖秋。
思乡,想家,中秋无月,月赏今年罢，高楼独客愁。关山中夜笛，江汉故乡舟。暗雨捎檐入，秋萤度槛流。应知云雾上，天柱有人游。
怀人,孤独,舟次人和，有怀镜舫大令①,卅载萍踪忆，斜阳客棹过。光辉生里第，离绪渺关河。水接宿源远，云连秋塞多。故人隔天末，西望一长歌。
怀人,想家,同孙宇台毛稚黄林玉逵吴山晚眺怀三仲昭秦中,凭眺吴山第一峰，故人相对倚孤筇。寒云漠漠连荒戍，落照迟迟挂碧松。秋叶半林归鸟雀，暮潮千叠隐蛟龙。登楼何处哀王粲，极目秦关路几重。
战争,思念,寄庆州德孺待制,常爱公家好弟兄，忠言直道友于情。心期光禄朝中驾，目断将军塞上旌。埤堄高风回过雁，琵琶宵寂语流莺。共欣出处非它辙，报国诚身各自行。
思乡,想家,夏日野望,出户过河梁，登高试望乡。云随愁处断，川逐思弥长。晚吹低丛草，遥山落夕阳。徘徊噎不语，空使泪沾裳。
怀人,哀伤,病中久止酒有怀成都海棠之盛,碧鸡坊里海棠时，弥月兼旬醉不知。马上难寻前梦境，樽前谁记旧歌辞。目穷落日横千嶂，肠断春风把一枝。说与故人应不信，茶烟禅榻鬓成丝。
山水,想家,登喜峰古城时三卫贡马散牧塞外,绝顶孤峰见废关，短衣落日试跻攀。三秋豹旅方乘障，万里龙媒正满山。候雁似随乡思去，寒花将送使臣还。筹边迂薄真无补，空望伊吾抵掌间。
山水,想家,登太华山·白云峰,三峰信灵造，巍巍司寇冠。磊砢不尽泄，蚴蟉复北盘。结空出瑶几，前对香炉寒。大道望如发，豁然见长安。我行采山荪，葱茜被冈峦。秋色何时来，万里霜林丹。三川富陈迹，八水无停澜。玉女怅不顾，目断双青鸾。
战争,思念,题云山图,我有将军万叠青，换得琅玕半窗绿。月明恐有凤来栖，日暮何妨云借宿。清时海宇无烽烟，五风十雨歌丰年。看山爱竹了公事，焚香挂画似神仙。城头漏箭催更鼓，将军夜寝元戎府。怪底云山光满林，床头斜挂三珠虎。
闺怨,思念,采莲曲,芳时并采曾莲舟，一段相思水缓流。憎杀回风无意绪，解侬锦缆转船头。
思乡,想家,归自西关有作简余率公钞使,白发微官小祝同，也随年少踏春风。乡心几夜马生角，世味一时龟脱筒。红旆戍楼花整整，绿莎溪路水茸茸。归来健羡余公子，卷帙如山一览空。
思乡,想家,其二,玄春变时叙，频夜梦故乡。故乡亦何为，母氏在北堂。白发遥倚门，兄弟罗其傍。廿年侍羞馔，一朝异飞翔。燕越邈脩阻，尺书非所将。飙车何时驭，我心悲以惶。
思乡,想家,奉使封闽王归京洛,泥缄紫诰御恩光，信马嘶风出洛阳。此去愿言归梓里，预凭魂梦展维桑。客程回首瞻文陛，驿路乘轺忆故乡。指日还家堪自重，恩荣昼锦贺封王。
战争,想家,其二,雄关楼阁势翚飞，独倚危阑送夕晖。万里山河归管钥，三边将校属旌麾。鸊鹈泉竭边兵困，苜蓿烟消塞马肥。薄暮辕门笳鼓竞，前驱擒得薁鞬归。
思乡,想家,十月吴中感怀,耳热酣歌向朔风，山河泽国旧吴宫。人生莫羡仓中鼠，世事须知塞上翁。大雪风光寒草绿，小春天气野花红。高堂白首无来信，一点乡心逐塞鸿。
田园,失意,晨访蠡川村庄不遇,仄径露华湿，振衣朝过从。门环流水碧，天幕断霞红。鸟浴盆莲净，蛛翻屋网空。无端招隐处，秋满桂花丛。
战争,想家,李陵台,落日关塞黑，苍茫路多岐。荒烟淡暮色，高台独巍巍。呜呼李将军，力战陷敌围。岂不念乡国，奋身或来归。汉家少恩信，竟使臣节亏。所愧在一死，永为来者悲。千载抚遗迹，凭高起遐思。褰裳览八极，茫茫白云飞。
送别,恐惧,元十八从事南海欲出庐山临别旧居有恋泉声之什因以投和兼伸别情,贤侯辟士礼从容，莫恋泉声问所从。雨露初承黄纸诏，烟霞欲别紫霄峰。伤弓未息新惊鸟，得水难留久卧龙。我正退藏君变化，一杯可易得相逢。
战争,恐惧,其三,杂杂胡马尘，森森边士戟。天教胡马战，晓云皆血色。妇人携汉卒，箭箙囊巾帼。不惭金印重，踉蹡腰鞬力。恂恂乡门老，昨夜试锋镝。走马遣书勋，谁能分粉墨。
田园,想家,春日田园杂兴,春风冗我田园务，野思芳情约不齐。检点瓜丘仍芋垄，按行桑墅更秧畦。偶陪灵运山前屐，或学东坡雨外犁。薄暮倦归专一事，旋诛生菜瓮黄齑。
怀人,失意,寄居道林寺作,岚湿南朝殿塔寒，此中因得谢尘寰。已同庭树千株老，未负溪云一片闲。石镜旧游临皎洁，岳莲曾上彻孱颜。如今衰飒成多病，黄叶风前昼掩关。
思乡,想家,清弋江,微生本渔樵，长日渺江海。扣舷濯沧浪，尚说天宇隘。朅来车马路，悒悒佳思败。黄尘扑眉须，驱逐似偿债。羸骖系偪仄，狂犬吠荒怪。乡心入旅梦，一叶舞澎湃。晨兴过墟市，喜有鱼虾卖。眼明见清江，积雨助横溃。褰裳唤扁舟，臲卼不胜载。不辞野渡险，弄水聊一快。
怀人,想家,宿靖州江口寄怀陆郡丞,风雨潇潇值晚秋，新寒入夜上衣裘。乱山四顾堪寥寂，旅舍孤灯感滞留。昨暮管弦叨上客，今宵云树忆他州。会看前席归宣室，樽酒逢君续旧游。
思乡,孤独,新雁,飒飒凉飙起素商，横斜几阵向南翔。寒依菰米陂田熟，夜宿芦花水国凉。片影带云横朔漠，数声呼雨下潇湘。往来天北天南路，遥认长汀是故乡。
战争,哀伤,耀武亭别周申团练,湖光一片绮筵开，老矣将军去复来。漫说风尘轻似叶，岂教笳鼓动如雷。悲歌气喷三河少，武略功高八阵才。平望塞亭曾耀武，汉家空数单于台。
怀人,想家,得林宪副待用书有怀故友张兼素,蹇蹇张兼素，从君致匪躬。天来今日定，书展故人封。贾傅生还恸，湘累死亦忠。平生两行泪，万里寄秋风。
怀古,哀伤,咏史（原校：狄本作古） 绿珠,珠易佳人胜阿娇，香尘微步独怜腰。危楼花落繁华尽，总付春风舞柳条。
思乡,想家,李陵台和水云韵,李陵台上望，答子五言诗。客路八千里，乡心十二时。孟劳欣已税，区脱未相离。忽报江南使，新来贡荔枝。
思乡,想家,韩信庙,淮阴事业已荒凉，犹幸封侯在故乡。古庙有碑眠宿雨，长林无树挂斜阳。曾闻杖策归真主，安用论功觅假王。千古是非曾未定，英雄回首事茫茫。
山水,喜悦,登天池山一首,芳序携觞榼，名山洽胜游。鹳巢加翠岫，龙象隐金楼。眺得尘劳解，来思坐卧留。平生采芝意，愧我未能酬。
闺怨,哀伤,秋闺曲二首 其一,药房秋深兽金环，美人参差语霜寒。深浅自当竟何言，戚戚准君道途间。江有鲤鱼峨哉山，虽欲裁信逝无还。鸣蜩肃然损朱颜，蕙草三枯折复捐，安得明镜长少年。
思乡,想家,奉和汉祖庙下之作,古庙风烟积，春城车骑过。方修汉祖祀，更使沛童歌。寝帐巢禽出，香烟水雾和。神心降福处，应在故乡多。
思乡,想家,题刘南奎赠行卷,与子同朝交谊重，往来深识故乡情。十年游宦青云远，一日还家昼锦荣。白发未能忘孝养，丹心祇益奉皇明。卷中题赠多知己，毓德深期保令名。
怀人,思念,寄杨显道先生,我忆杨夫子，风流似昔人。素琴长对月，白发不忧贫。彭泽陶元亮，稽山贺季真。相思欲相见，烟树几回春。
思乡,想家,其四,主恩千骑入防秋，幕府遥临上谷愁。今日故园迁客泪，谁知不是为封侯。
咏物,哀伤,松,雪霜知劲质，今古占嘉名。断砌盘根远，疏林偃盖清。鹤栖何代色，僧老四时声。郁郁心弥久，烟高万井生。
战争,想家,其二,军书飞羽入，日落战云黄。梦寐金戈外，关山铁骑傍。千村荒汉月，六阵散胡霜。候火回中近，南飞雁几行。
咏物,恐惧,燕,初见梁间牖户新，衔泥已复哺雏频。只愁去远归来晚，不怕飞低打著人。
山水,哀伤,游金山寺,廿年奔走负山游，此日登临夙愿酬。石洞云深僧梦稳，江门风急浪花浮。荒台古塔前朝寺，青雀黄龙两岸舟。览胜问奇归去晚，钟声月色共悠悠。
思乡,想家,除夜客怀,火冷空斋夜掩霜，明朝新岁在殊方。故乡亲老谁相守，独对寒灯泣数行。
山水,想家,游兴善寺,兴善古名刹，僻居城南陬。译经自唐代，遗迹于今留。绿树荫苔径，阒然清且幽。兹晨残暑退，凉风动新秋。乐哉二三子，闲暇从我游。行歌足胜览，乘兴还登楼。仰视玉宇阔，俯瞰清江流。南山当目前，雨过晴岚浮。无边好光景，收拾归吟眸。仆夫促归辕，清兴良未休。回瞻北斗城，月光过林丘。
怀人,想家,寄越城知己,郡楼寒夜响悲笳，梦里还乡路益赊。莫道故人消息近，越王潭水即长沙。
思乡,想家,初归检理停云馆有感,京尘两月暗征衫，此日停云一解颜。道路何如故乡好，琴书能待主人还。已过壮岁悲华发，敢负明时问碧山。百事不营惟美睡，黄花时节雨班班。
思乡,想家,其十四,郭北一极望，徘徊安所如。新坟历历出，古墓附里闾。薪者踯躅歌，弃女回其车。白杨日夜疏，萧萧悲有馀。三岁去故乡，一字无素书。
思乡,想家,城南林园避暑示道友,不必山林远，且离朝市喧。前轩好风月，高客共琴樽。在所同浮世，何须忆故园。八琼还返事，聊更话根源。
咏物,愁绪,咏海棠,春色三分已二分，海棠红软半梨云。银缸休照东风树，愁杀杨州杜使君。
悼亡,失意,哭李孟达,旧交多已谢明时，孟达奇才最所思。晚岁立朝虽小试，平生苦学竟谁知。尊前一笑终无日，地下相从却有期。恸绝寝门霜日暮，短篇聊为写馀悲。
田园,想家,和后村记颜一首,精神归阿堵，一点定如何。问景论蛇跗，吹毛笑鸟窠。鬓知谁甚似，音比旧尤讹。但拥维摩几，时时阅贝多。
思乡,想家,蟋蟀,出世迫秋色，感时多苦音。户庭今夜冷，刀尺故园心。谁是授餐者，因之戒斗深。呼镫方觅汝，露草莫微吟。
思乡,想家,发衢城,晚发衢城外，中宵宿远岑。乱云迷客梦，微雨碎乡心。犬吠知村近，泉鸣觉涧深。凄凉无复寐，起坐更沉吟。
怀人,想家,中秋对月怀王础尘同儿曹作,一树梧桐滴露新，清尊高燕更无宾。西风庭院还今夕，明月天涯念故人。别剑有光同在斗，生年先甲又逢辛。相期重践朱明约，岁岁为诗到十旬。
思乡,喜悦,携手曲,携手复携手，携手杏花前。白玉装车轴，黄金铸马鞭。容华易消歇，流光若逝川。寄言贵游子，欢娱当少年。
思乡,想家,次济上人韵,老来未厌短檠光，又集青衿就故乡。却荷道人能具眼，不同时辈有他肠。心传潜涧源流别，首出新诗意味长。我亦笔头为佛事，未应中国异西方。
怀人,思念,寄施文山,问君何日滞明时，直似朱颜节素丝。远谪长违天北极，量移犹向海南涯。猿声到舍初休吏，榔叶飘庭正写诗。玉体清羸应近药，朝餐努力慰相思。
怀古,喜悦,长安怀古,佳气犹能想郁葱，云间双阙峙苍龙。春风十里灞陵树，晓月一声长乐钟。小苑花开红漠漠，曲江波涨碧溶溶。眼前叠嶂青如画，借问南山共几峰。
怀人,思念,寄韩丈兄弟 其一,兄弟真连璧，文章自一家。祠庭聊燕息，使节最光华。后会春应好，相思日又斜。遥知北堂上，把酒插梅花。
思乡,想家,题梨岭,南北风烟即异方，连峰危栈倚苍苍。哀猿咽水偏高处，谁不沾衣望故乡。
战争,想家,其二,翩翩双白马，结束向幽燕。借问谁家子，邯郸侠少年。弯弓随汉月，拂剑倚胡天。说与单于道，今秋莫近边。
思乡,想家,吴母太夫人哀词,城上乌啼正夜分，归魂遥逐楚江云。故园春笋空成竹，冷雨凄风不忍闻。
思乡,想家,其二,当日蜀僧过蜀客，于今吴客咏吴僧。如何尚有乡心在，两两长松挂葛藤。
思乡,孤独,九日偕翁与可江正甫郑景云游凤山,裹将破帽凤山游，凤去台空馀古丘。白发尚能今日客，黄花祇作故园秋。天浮渭北荒荒杳，江入旴南隐隐流。我始欲愁君且莫，人生何处是吾州。
怀人,想家,怀包参军,极目西来山色秋，但闻长笛不胜愁。故人家在清江上，潮满门前月满楼。
山水,想家,登龙山绝顶望太湖用康乐韵,春色生东南，良辰引孤眺。屡陟蜿蜒背，排云入苍峭。振衣览震泽，一碧与霞曜。泠泠林樾间，鱼龙听长啸。我时栖山樊，久处欲忘妙。扪萝快所觌，得免猿鹤诮。既惬丘壑情，弥羡沧洲钓。举手望烟客，相期发幽调。
怀古,想家,郢中怀古,六传趋朝纂大宗，星明江汉起真龙。金凫玉虎埋虚寝，荜路桃弧启故封。往事已随春草没，馀愁还向夕阳逢。上陵空奏南巡曲，白日何曾照万松。
怀古,想家,湘江怀古,秋风江上易生悲，寂寞寒流去欲迟。汉室几人怜贾傅，楚狂今日吊湘累。长沙地近家谁识，渔父歌残舟自移。纵为天涯多往事，至今斑竹尚低垂。
思乡,想家,其二,客舍春寒数挽衣，云重雨湿不闻鼙。老妻未免负薪叹，稚子何为索饭啼。南地好山青不断，故园芳草绿应齐。胸中磈磊但尘土，惭愧锦囊兼玉溪。
怀人,思念,弘治甲子陈宪长吉夫入觐时予按保宁送之郊即别去赋此寄之,明霜谊分古来难，筮肯将谁晚辈看。三载末寮亲典则，几场高论振琅玕。共知黯直真宜汉，自笑郊穷不再韩。一夜相思消未得，梦回星斗正芒寒。
战争,想家,塞上曲,朔风吹雪满刀镮，万里从戎何日还。谁念沙场征战苦，将军今又度阴山。长云衰草雁行平，砂碛征人向月明。思妇不知秋夜冷，寒衣还未寄边城。
闺怨,怨恨,闺怨,啼鸟惊回晓梦醒，起来无力倚银屏。蛾眉未得张郎画，羞见东风柳眼青。
思乡,想家,仲春寄二弟,春雁来时节，飞鸣各有行。弟兄俱远宦，秦楚久相望。尊席唯他士，莺花似故乡。何时遂归计，共醉潩湖旁。
怀人,失意,寄子愚,秋来离思满天涯，惜别严城感岁华。王粲登楼犹有赋，杜陵作客竟无家。惊飙易断云中雁，落日愁听塞上笳。若问故人旧颜色，霜余憔悴似黄花。
思乡,想家,小集用东来伯顾凫宗韵,小轩晴雨爱时和，乳燕新泥葺旧窝。庭满绿槐供偃仰，阶翻红药尽婆娑。壶觞此日分毫素，麟凤诸公未网罗。频问故园松竹好，从来乡思向人多。
思乡,想家,丁丑与擢孙守岁,衙斋相对恋年华，爆竹声中吐烛花。未有滴涓酬圣主，只随萍梗浪天涯。一帘轻卷春风入，两岁将分斗柄斜。生计欲知何处好，故园有地可栽瓜。
战争,想家,送韦侍御湖南幕府,执宪随征虏，逢秋出故关。雨多愁郢路，叶下识衡山。地远从军乐，兵强分野闲。皇家不易将，此去未应还。
送别,想家,成都送严十五之江东,江东万里外，别后几悽悽。峡路花应发，津亭柳正齐。酒倾迟日暮，川阔远天低。心系征帆上，随君到剡溪。
咏物,想家,风,造化不可测，分明有所依。冷和秋叶动，送客暮帆归。扫雾离遥岳，飘香出静扉。西斋独吟坐，萧飒满禅衣。
思乡,哀伤,至日见梅,渐老身仍健，多愁鬓易华。异乡逢至节，细雨见梅花。酒薄那能醉，诗成敢自誇。何时故园里，徙倚看横斜。
思乡,想家,天潢留辅为叶先生题,满腔浑是染丹青，王国专班小傅霖。鸿桷人多驰宦志，鹈梁谁更动乡心。河间正协匡时制，董子元无抱膝吟。前席虚怀咨对便，一帘风月伴书淫。
怀人,思念,寄江居耿处士,野癖虽相似，生涯即不同。红霞禅石上，明月钓船中。醉倒芦花白，吟缘蓼岸红。相思何以寄，吾道本空空。
思乡,想家,闻雁,秋老乡心切，更深客梦回。忽闻飞雁过，知自故山来。今夜宿何处？远天鸣正哀。江湖多弋者，欲下且徘徊。
送别,想家,送僧归日本国,沧溟分故国，渺渺泛杯归。天尽终期到，人生此别稀。无风亦骇浪，未午已斜晖。系帛何须雁，金乌日日飞。
思乡,想家,拟古（都中作） 其一,侧匿复侧匿，弦望何太逼。故乡邈莫僝，前路旷以逖。男儿陊生盘，弧矢会有役。翡翠生南国，狐貉产北狄。各怀皮羽用，洁身充贡职。含章去邦国，中道昧羽翼。美人在青云，极目伤春心。不如麋与鹿，丰草翳长林。
思乡,想家,东流县,水过村庄淡，城荒草木欹。瓦堆杨柳岸，墙缺菜花篱。凉月涨痕湿，秋风羁客知。逢人问禾黍，又触故乡思。
田园,哀伤,田家杂诗 其一,田父班草坐，高话皇初事。迂亦有微尚，不为茧丝计。土地得耕桑，豺虎息狂噬。循良列上第，流冗鲜淫滞。三日赋冬官，什一输井税。穷乡长鸡豚，乘舆备钧驷。野外少遗贤，亭落若无吏。
思乡,想家,东风,南郡非吾土，东风慰久稽。看花中酒后，羸马故城西。郢树连襄远，巴山到楚低。王孙归未得，芳草自萋萋。
思乡,想家,其二,灯火樊楼寂，夷门夜柝迟。互将诗数卷，商到月斜时。客梦黄山麓，乡心宛水湄。高堂增白发，羡尔得归期。
思乡,想家,关山月,苍茫明月上，夜久光如积。野幕冷胡霜，关楼宿边客。陇头秋露暗，碛外寒沙白。唯有故乡人，沾裳此闻笛。
思乡,想家,其四,夜过江左从鸾旂，从此灵君著汉衣。春到阴山花似雪，望乡台上鹧鸪飞。
思乡,想家,其二十四 蟠梅,树曲枝环久植根，冰霜历炼几晨昏。桠杈古干形多怪，仿佛蟠龙绕故园。
闺怨,喜悦,秋夜闺情,夜合庭前馥，佳人掩袂歌。幽香为谁媚，弱态不胜罗。就枕连宵永，开轩畏露多。盈盈华烛泪，催尽盛年过。
思乡,想家,吊魏屿川,寓形大块内，变灭如风埃。依依孤兰姿，不上黄金台。客死古岂无，君死犹蒿莱。方君初病时，秋自京都回。空斋数相见，书案皆寒灰。对饭不能吃，买药亲炮煨。气劣面如削，高说尚雄瑰。破衾裹羸骨，今在古庙隈。俛仰视所亲，旅榇惟霜苔。何人置肴豆，何人陈酒杯。故乡那得返，义冢将就培。我成薤歌声，君闻宁不哀。
思乡,想家,其二,平原齐吐麦，幽谷未迁莺。王者虽无战，元戎盍治兵。山川羁客恨，桃李故园情。何处花先发，篮舆取次行。
思乡,失意,其二,热恼烦蒸正不禁，火轮忽向半空沈。屯中信有云雷象，复处方知天地心。便拟新秋先上印，何须晚岁始投簪。江山信美非吾土，栗里时从蝶梦寻。
思乡,想家,汴藩昼锦为兵部许尚书赋,亲承天宠出瑶京，驷牡騑騑过汴城。将旨极知旄节重，到家争讶綵衣荣。故园松菊应无恙，先陇松楸已长成。乡邑增辉誇昼锦，韩公宁得擅芳名。
思乡,孤独,荅赠王给事,汉帝风流盛柏梁，一时才子羡为郎。归来东海桃三熟，谏罢金门草数行。谪籍祗今人欲尽，除书何意客相忘。黄公虽道商岩起，家本鄞山是故乡。
山水,愁绪,登天台山有感兼呈张?山,天风吹断壑，秋色渺荒台。浩荡江河去，苍茫日月回。伤心经绝险，回首起重隈。欲尽登高兴，惭余作赋才。
山水,哀伤,登山亭（亭见江南山）,孤亭叠石入云间，尽见江南近北山。羁旅此身长扰扰，不如飞鸟会知还。
战争,哀伤,其二,膏沐无光粉黛残，况闻车骑过邯郸。关门百二重重恨，雁足冰霜字字寒。陇水角声风外听，天山弓影月中看。深闺不识金微塞，玉笛空吹行路难。
田园,怨恨,村舍,板屋春风对一瓢，荻帘土锉共萧萧。无妨世上嫌迂阔，最喜尘中有寂寥。邻寺远传茶鼓发，隔村微见酒旗摇。分明忆似江南景，辜负幽人岁岁招。
田园,流泪,其七 海村麾使,自笑鄙夫多野兴，谩劳车马驻江干。双双瓦雀行书案，片片轻鸥下急湍。杏酪渐香邻舍粥，花枝欲动春风寒。且看欲尽花经眼，明月明年何处看。
悼亡,孤独,哭有壬,琨玉秋霜志不移，谋身拙遂蹈孤危。杀机坐促神州裂，微抱真甘举世疑。独夜有怀如见诀，爱河自汨亦良痴。梦回莫忆甘村路，癣尽琴声咽酒悲。
思乡,想家,七夕沈纯甫邀集禺山园同陆华父黎惟仁黄公补公绍分得台字,池阁初逢此夕杯，使君天上赐金回。珠随明月三更出，槎似银河万里来。砧杵乡心频作赋，河山秋色一登台。尊前共有沉酣兴，莫遣城头画角催。
闺怨,愁绪,宫怨,几回飞梦到昭阳，梦断依然隔渺茫。起立苍苔罗袜冷，玉阶昨夜有微霜。
思乡,想家,台郡元夜,夜景团花市，春愁豁草亭。灯轮衔海月，火树迸林星。令节仍飘泊，狂歌几醉醒。只思梅柳曲，归卧故园听。
咏物,怨恨,咏柳,自与莺为地，不教花作媒。细应和雨断，轻秪爱风裁。好拂锦步障，莫遮铜雀台。灞陵千万树，日暮别离回。
思乡,想家,塞下曲,朔北寒风起，春来雪作花。黄云愁陇水，白骨怨边沙。柳暗边尘暮，营空塞日斜。故园芳草绿，客梦几还家。
思乡,想家,卧病,竟日还欹枕，秋风动客歌。青山愁处远，白发病来多。生计只书卷，故园空薜萝。时时问双鲤，欲寄洞庭波。
田园,想家,护驾村,杏花开满径，晴日倍光辉。村酒无贤圣，山园少是非。老农驱犊过，童子牧羊归。目断长林际，樵歌入翠微。
怀古,哀伤,咏史,田叔归来窦后伤，萧条梁苑下微霜。一时宾客多枚马，不遣雄文悟孝王。
思乡,想家,再和答天游,眼中寒雾似飞埃，半着兰苕半着苔。病骨每宜冬日暖，绿樽须傍白云开。步纡草际群蛙寂，坐久花前一雁来。谁慰故园迟暮思，冲襟长得对东莱。
战争,恐惧,度关山,昔闻关山险，今作关山行。登危复盘曲，十步始一平。秋潦混泥途，崖石乱纵横。仄径俯颓坡，仆马度凌兢。薄暮至绝巅，天地划开明。飘风吹暝色，凛然寒气凝。慨念兹川岳，设险辅秦京。时危资窃据，历代纷战争。昌时久混一，六合且休兵。凭高一舒啸，缅怀千载情。
思乡,想家,和人晚秋客思,双毂苦难留，江城又晚秋。故乡难寄讯，倦客独登楼。衰草重重恨，征鸿字字愁。渔翁却萧散，吹笛过前洲。
思乡,想家,春城游宴诗,蝤蛑石首和椒橙，新笋香甘带肉烹。非是老饕偏爱此，十年不饮故乡羹。
田园,哀伤,暮春同茂秦子与顺甫正叔游韦园分韵得村字 其一,习习东风幽鸟翻，偶成春服试春原。高低绿槿斜分户，远近清流细绕村。地入渔樵身暂许，客逢湖海道偏尊。谁为一叩荆卿筑，醉里悲歌动蓟门。
思乡,想家,其二十一,杜鹃啼血满花枝，底事匆匆苦劝归。归到故乡还似客，村村绿暗与红稀。
山水,哀伤,发九江车行望庐山,车音呜咽大江前，缩地劳劳问岁年。一片匡庐挥不去，来扶残梦卧云烟。
田园,流泪,八弟自南村过问,野处兄兼弟，遥寻到草堂。菜羹存土性，镫气见春光。小隐时名去，深贫世务忘。流连因手足，不独在壶觞。
田园,惊讶,题陶村诗稿①,数载书生戎马间，杜陵史笔寄瀛寰。采风若选东征集，咄咄吟中见一斑。
山水,想家,游龙山,孟公乘兴出，必造龙山头。回望默不言，夕阳始还辀。千年虽悠远，此意故风流。咄嗟无知者，寂寞空荆州。霜风萧骚晚，楚水荒凉愁。安得款段马，往来时独游。
田园,想家,题王筠庵水村山居二首 其一,垂杨旧种成篱落，小径初开近石矼。夜雨渔舟添个个，晴沙鸥鸟下双双。梦魂不到鸣珂里，卜筑何须濯锦江。沽酒鲙鱼从野老，高僧招隐压新腔。
怀人,思念,秋怀寄梁先仰,袅袅秋风吹薜萝，忽惊新雁度金河。千山月色离魂黯，一夜秋声病枕多。促织吟寒催短鬓，疏砧敲曙怨青娥。瑶华满地还堪搴，欲寄相思奈远何。
山水,喜悦,登陶山寺,遗迹千年事恐诬，幽栖谁信为陶朱。不知古寺东山洞，曾与西施共隐无。
怀古,失意,咏史效左记室,吕尚西入周，渭上犹盘桓。百里弃其国，饭牛在草间。乘时各自奋，功立名不刊。脱身屠钓中，一举生民安。少壮不用世，垂老反任官。年命苟不延，后世何所观。高材为人弃，贫贱良独难。焉知天下士，一身饥且寒。圣贤有不遇，自古以为叹。
怀人,喜悦,次韵仲孺用前韵寄世美二首 其一,雪霁高阳里，欣欣春意深。旧游还入眼，何处复挥金。尘表谁南北，杯中失古今。重怜非土木，犹自一沉吟。
怀古,喜悦,武昌怀古,漠漠烟村一古城，郊坛离殿草茅生。青山不解知兴替，销黯开颜为雨晴。
怀古,喜悦,岁晚怀古,先生岁晚事田园，鲁叟遗书废讨论。问讯桑麻怜已长，按行松菊喜犹存。农人调笑追寻壑，稚子欢呼出候门。遥谢载醪袪惑者，吾今欲辩已忘言。
思乡,想家,其二,目断吴天远，魂飞楚塞低。六龙巡漠北，万骑绕淮西。寒月笼烟燧，霜风递晓鼙。征夫蝴蝶梦，休傍故园栖。
思乡,想家,六月二十六日秀青亭初成与客同集,亭成胜日好风光，佳客携将共一觞。苍壁插空千古色，高松荫堤三伏凉。网鱼缕脍寒水玉，剥莲煮鼎甘露浆。便觉故园浑在眼，祇应漓水似潇湘。
山水,哀伤,登叙州溪山一览楼,铁戟烟销戍垒残，危楼喜见峙江干。地经转战云常黑，天入悲歌雨易寒。不尽双溪流往恨，尚馀一塔耸遥观。郁姑仙去涪翁逝，今古茫茫独倚栏。
悼亡,想家,哭子畏 其一,天道难公也不私，茫茫聚散底须知。水衡于此都无准，月鉴由来最易亏。不泯人间聊墨草，化生何处产灵芝。知君含笑归兜率，秪为斯文世事悲。
思乡,想家,其三,春意全灰病后心，粥鱼斋鼓听禅林。鸟啼南岭梦初断，花发故园人懒寻。
思乡,想家,秋夜,有客眠孤馆，更阑拥纸衾。清风千里梦，明月一声砧。素壁秋灯暗，红炉火夜深。寒猿啼岭外，惹起故乡心。
思乡,想家,其二,百计归无策，谁知祸有胎。江河周顗泣，城郭令威来。访旧须俱白，过家心欲摧。故乡非不好，不是锦衣回。
咏物,失意,梅,瘦影亭亭立，幽香细细清。竹希霜后操，松订岁寒盟。先得东风意，犹含太古情。超然群卉外，一味澹为生。
山水,想家,登恒山,揽辔登恒岳，缓步临仙台。崎岖乱岩中，一径屡萦回。虎风生万壑，涧底松声哀。石窦看云行，崖畔听泉雷。庙貌山腰下，琉璃委苍苔。重华昔巡守，北塞疆未开。恒山一望祭，岳石自飞来。秩礼传至今，名山竟蒿莱。飞石遗旧窟，茫昧谁能猜。我来观风游，出塞痗尘埃。遇此隹胜地，寥朗豁心怀。半规隐山椒，吟眺空徘徊。
思乡,想家,己酉秋归述怀 其一,频频上策不见收，风雪萧然一敝裘。岐路却怜杨子泪，抱珍空笑楚人愁。百年天地剑还壮，半世行藏镜亦羞。赖得故园丛菊在，高秋吾且任夷犹。
怀人,想家,岳阳中秋值安南贡使因怀旧游,洞庭秋气满龙堆，为客偏惊节序催。铁笛乍闻云外过，琼楼应傍月中开。越裳重译三年至，溟海浮槎八月来。忽忆旧游今万里，天涯长见雁飞回。
思乡,想家,其八,故园春色在枝头，恼乱春风卒未休。无事晚来江上望，三三两两钓鱼舟。
思乡,想家,题画竹,潇湘春雨鹧鸪鸣，嫩筱新篁两岸生。北土寒多无一竹，披图何限故乡情。
田园,喜悦,闲居幽事,閒居幽事属田园，何必山林始避喧。足水早禾分母子，多年修竹见翁孙。欣然胜败无心弈，兀尔醉醒随意樽。昨夜一番雷雨过，绿波微涨曲池痕。
怀古,想家,金台览古,沙气蒸云落日黄，西风高啸万林霜。金台骏骨归何处，古木寒鸱镇夕阳。聊共新诗添点缀，空馀衰草阅兴亡。燕昭身后望诸去，胜迹当时久已荒。
怀人,想家,寄杨和吉,不见故人愁我心，江山信美倦登临。附书白鹤几时到，结屋翠微何处寻。风撼竹楼凭雨势，云归溪树作秋阴。琅玕细簟凉如水，应扫桂花弹素琴。
怀古,失意,台城,晚云阴映下空城，六代累累夕照明。玉井已乾龙不起，金瓯虽破虎曾争。亦知霸世才难得，却是蒙尘事最平。深谷作陵山作海，茂弘流辈莫伤情。
怀人,喜悦,中秋遣兴寄友二首 其一,满江风雨搅清秋，竟夕焚膏赋旧游。近日行藏输宋鹢，平生心胆似吴牛。君能怜我还应泣，壮不如人只合休。且复一樽开口笑，醉中大可葬新愁。
思乡,想家,题羊士观家山水,关武坊中旧草堂，鸳鸯湖上好风光。四千里路来相觅，谩说扬州是故乡。
思乡,想家,其二,鹿群相受岂能成，鸾凤终须万里征。何况故乡贫与贱，苏秦花锦事分明。
田园,愁绪,村居漫兴二首 其一,麦陇飞翚出，桑畦戴胜鸣。荷锄招北叟，把卷就南荣。退谷安吾老，愚公谥此生。任人嗔尔汝，一笑失愁城。
思乡,想家,题枯木竹石,木叶欲脱天雨霜，竹枝乍低风已凉。三湘落日流波白，行子系船思故乡。
战争,恐惧,山中奉怀诸君十一首 其七 程总戎雪崖,将军起勋胄，恂恂若儒生。虎帐弃玄略，词林抗英名。天威付神武，浪迹歌太平。羌胡方桀骜，迟尔嫖姚兵。
山水,思念,游永济寺,重溯游踪卅载更，恰来初地认题名。暗泉时向岩前滴，老树都从石罅生。僧俗那能离世障，花残犹自媚春晴。忘情我羡娑罗子，红豆空劳泪结成。
怀人,思念,简斋强三兄见怀和韵,屡经枉顾获龙溪，今日相思隔陇西。伏枥徒夸千里骥，对床常听五更鸡。醇醪曾醉周公瑾，成德唯存宓不齐。亲友三年零落尽，催归忍负子规啼。
思乡,想家,寄上郑郎中,梅根东望九华云，中有风流衣绣人。名下一生劳梦想，尊前数语倍情亲。节旄在道催归汉，花鸟留君且作春。见说祥风挟时雨，故园松菊亦精神。
田园,想家,自金山夜汎江入京口怀徐蘋村侍郎维扬,妙高峰下泊，暝色久沿洄。艇进中流去，潮连夜雨来。南徐行渐远，北固首重回。芳草天涯路，还思东阁梅。
思乡,想家,寒食行广昌道中,桑乾转入蓟门天，历尽关城未到边。冠盖偶称秦使者，轺车又是晋山川。春明拜手辞双阙，寒食离家已二年。不独介推逃禄去，故乡原少洛阳田。
怀人,想家,春日金陵怀南泉太守,借得扬雄宅，春来剩物华。清流鱼作队，高树鹊成家。岸帻风初暖，题诗日未斜。故人不可见，回首望天涯。
山水,想家,望首阳山,垂鞭信马蹄，平沙入孤竹。孤竹传者谁，二子伯与叔。让国久无家，东海留芳躅。岂至采薇时，不食还乡曲。而以首阳名，专号兹山麓。清风讵可攀，庙貌随时俗。俎豆纵千秋，不饱他人粟。我来大道旁，日暮仍驰逐。安得拜衣冠，细摸残碑读。
思乡,想家,寄罗公严亲家,天涯为别几秋冬，南望闽山思不穷。烟树春天迷渭北，寒云日暮起江东。乡心最怕看明月，客梦偏惊听断鸿。安得相逢一携手，论文尊酒对春风。
战争,哀伤,野田行,萋萋芳草白杨路，落日平原聚狐兔。断碑蚀土巳无文，旁人言是将军墓。将军未死竭忠良，将军既死多感伤。万年千载一抔土，石表仆地今荒凉。子孙渐远人莫识，亦有栽桑与栽麦。雍门引琴为谁悲，能不欷歔叹陈迹。
山水,愁绪,登九峰,九日九峰寺，西风又送秋。竹间无路入，树杪有泉流。多事还佳节，伤心问故丘。山灵致吾意，长与护松楸。
山水,惊讶,游粤秀山各园亭,朝台久荒没，作景各为区。地主无南武，园亭有大夫。松涛惊耳湿，花气入胸腴。独怪峰峦在，依然古画图。
思乡,想家,晓发建溪,夜雨添新涨，傍舟与岸齐。漫滩浮乱石，叠嶂夹危溪。夷险心无累，行藏道岂迷。故园觉清旷，更好结幽栖。
思乡,恐惧,汉上暮春,鱼苗初出水，十里浪花圆。客有登楼赋，家无负郭田。雨来迎社日，春到浴蚕天。信美非吾土，岷峨落照边。
悼亡,想家,哭吴元朗,春水吴天路，迢迢半为君。客行失东道，老泪满南云。漂泊真由命，穷通岂论文。凄凉千古恨，流恸大江濆。
思乡,想家,癸丑除夕口号柬古英上人,燕山城里逢除夕，子自无家我亦僧。一种乡心难与说，闭门各自对青灯。
怀古,想家,乡郡南楼怀古,南北世更迭，江山人重轻。澶渊出师诏，显德受降城。遗恨几时尽，寸心千载生。区区蓼花咏，痴计欲何成。
思乡,想家,野意,久忝明恩返故乡，全家衣食出耕桑。诗才适意宁求好，醉即成眠不暇狂。小雨荷锄分药品，乍凉扶杖看优场。此身已作农夫死，却愧时贤独未忘。
田园,哀伤,正月晦日游徐氏西园晚过杏花村遂登凤台次韵蒲汀二首 其一,芳时嘉侣共招寻，眺远凭高快赏心。城畔古丘封碧草，水边迟日媚青林。遥山雨霁千峰出，近郭烟浮万井沈。向晚欲归还小立，关关幽鸟送春音。
思乡,想家,其二,多公二十岁，此夕感尤深。颇觉北风转，不堪西日沈。醉喧邻巷语，愁动故乡心。七帙从今始，菟裘可缓寻。
思乡,想家,其三,回忆离家几许时，故园景象系吾思。人民失所无归日，黑白不分已乱棋。北望旧巢疑遇火，南飞老鸟乏栖枝。途中幸借村乡住，风雨满城恨莫知。
思乡,想家,其三,塞上中秋月似霜，牧群歌起叠伊凉。归驼都载新蒐鹿，绝少征人夜望乡。
怀人,想家,次韵柳通叟寄王文通,故人昔有凌云赋，何意陆沈黄绶间。头白眼花行作吏，儿婚女嫁望还山。心犹未死杯中物，春不能朱镜里颜。寄语诸公肯湔祓，割鸡今得近乡关。
思乡,想家,其二,故乡今夜且遥思，羁馆何须叹远而。蝶梦春来应易入，牛刀岁久莫轻遗。天心犹籥容千古，物象为刍竞一时。此夕身依年共得，人间世与腊空移。
思乡,想家,鄱阳道中,江上秋风吹断鸿，江头开遍木芙蓉。几家篱落依红树，万壑烟霞锁翠峰。南国风光一杯酒，故园魂梦五更钟。举头日近长安远，阊阖云深第几重。
送别,哀伤,别章叟,平昔同邑里，经年不相思。今日成远别，相对心悽其。
思乡,想家,即事,山亦无情色，莲非解语花。不传金谷酒，却送玉川茶。雅洁焚香地，丁宁种树家。白云生翠麓，去去故园赊。
怀古,想家,金陵怀古 其一,天涯旅况又逢冬，薄暮江风惨客容。南渡君臣终逊位，东流波浪自朝宗。干戈满眼人将老，丧乱经心酒不浓。闻说楼船催伐木，何堪斧及六朝松。
战争,流泪,过新甸瞻礼周总镇遗像①,所部谁降者，孤城碎欲尘。将军无战马，孝子不全身。儿女英雄气，边疆社稷臣。即今遗像在，挥泪细咨询。
思乡,想家,其九,竹外清疏侵碧溪，溪边竹澹烟雨霏。閒看雪岭题诗罢，醉散西郊信马归。霄汉直愁双阙迥，梦魂长著五陵飞。故园秀木又春色，只恐归去池台非。
田园,孤独,元质携客渡江饮于村店,一篙寒碧碎鳞鳞，数尺孤舟仅著身。江水煮鱼还地脉，瓦盆盛酒见天真。颇容老子赊閒日，聊与青山作主人。不用樽前罗粉黛，远峰元解作眉颦。
思乡,想家,初秋夜坐有感示于鳞,不寐宵声发，孤吟秋色来。关城羽林骑，钟鼓柏梁台。世事文章远，乡心战伐催。长安李生在，犹可对衔杯。
战争,哀伤,秋月篇,金商鸣素节，瑶律届先秋。始见西陵月，婵娟沧海头。清规临夜满，澄影际天浮。媚浦沈珠迥，凝波净练收。常悬鳷鹊署，初照凤凰丘。碧落宵同映，银潢晓共流。梁园生绮梦，陈榭感芳忧。爽洽征人袂，光含思妇楼。玉台情未已，鸾镜影空流。讵惜盈亏屡，仍知晦朔周。关山随别骑，淇水送行舟。愿逐馀辉去，兰台奉夕游。
送别,思念,秣陵送客入京,秣陵春已至，君去学归鸿。绿水琴声切，青袍草色同。鸟喧金谷树，花满洛阳宫。日日相思处，江边杨柳风。
思乡,想家,郊行遣兴,节序易推迁，行行感暮年。麦云黄冒陇，柳浪绿浮川。倦鸟犹知返，飘蓬最可怜。故乡无旧业，何计赋归田。
怀人,思念,题画竹扇寄友,明月二千里，清风一万竿。相思写不得，写出梦来看。
思乡,想家,其二,道山西下路，杳杳历重廊。地寂闻传漏，帘疏有断香。渠清水马健，屋老瓦松长。欲出重攲枕，无何觅故乡。
山水,孤独,游北禅寺,入门闻花香，傍砌看花色。花香细而清，花色洁以白。薰风院深沉，亭午人閒寂。悠哉羲皇上，着此忘机客。
战争,想家,朔方,天挍神兵罢朔方，双鞬不复挂渔阳。三秋白草缘关断，万里黄河入塞长。铁柱分标滇外戍，金书异姓汉中王。从军久负匡时略，愁见开边到夜郎。
怀人,流泪,寄谢逸人四溟二首 其一,汉京词赋多风雅，前拥邹生后枚马。四溟旅人兴最豪，冯轩落笔长河泻。醉中一别十经秋，落叶翩翩叹白头。思君恨无黄鹄羽，涕泗遥瞻沧海楼。
怀人,想家,寄括苍李察院,武夷山下棹归舠，九曲萦纡涨碧桃。两字功名如草芥，十年身世付蓬蒿。广陵古调知音少，柯洞残棋不著高。今日孤忠在何许，挑灯自读楚人骚。
怀人,思念,寄若和尚,今年东涧见国一，临风对坐蒲团石。松花柳花冥漠飞，白日空山受虚寂。晴光荧荧楚天末，大江之南大江北。愁云一片如乱丝，中有相思不堪织。
怀人,孤独,春日寄南曹故人,白门杨柳石桥边，尚忆金陵吏隐年。独夜有怀通梦寐，五云回首隔风烟。凤凰台古江应绕，鳷鹊楼高月自悬。省寺故人元不少，南音谁附北鸿传。
怀古,想家,苏小小像,钱唐江中涛似雪，钱唐湖头好花月。钱唐女儿苏小小，艳质清歌两奇绝。纱窗梦回春己深，黄梅雨润越罗衾。??结偏倦梳掠，袖携檀板愁萦心。冶容诲淫古所鄙，千载尚犹传画史。却忆当年桓少君，鹿车共挽归乡里。
悼亡,怨恨,哭思质王中丞绝句 其一,涨海连天无尽期，子胥日夜泛鸱夷。西风作浪鲸鲵泣，潮去潮来总自知。
送别,想家,送杨千牛（一作秋）趁岁赴汝南郡觐省便成婚（得寒字）,问吉转征鞍，安仁道姓潘。归期明主赐，别酒故人欢。珠箔障炉煖，孤裘耐腊寒。汝南遥倚望，蚤去及春盘。
思乡,想家,和韵,历落频年叹寄居，故园松菊梦撩予。飞来锦字云边雁，传到阳春雪里书。碧草乍惊辞野谷，寒梅却赖有池蕖。天涯无限登楼意，日倚疏篱望太虚。
思乡,想家,王尧韭持怪石数颗置盘池中云自楚江携来者,怪石清泉傍草庵，何年拾得自湘潭。苔痕似带离乡泪，撩我乡心转不堪。
思乡,想家,其四,春台偃蹇数朝枝，风雪几侵冰玉姿。向晚不知何处笛，一声忽动故园思。
思乡,想家,其二,归路秦城下，寒云惨平田。故园沧海边，绿柳覆平川。送客异他日，还舟殊昔年。华亭有明月，长向陇头悬。
思乡,想家,题小画四首 其一,秋水坠莲房，幽禽语夕阳。故园归未得，飞梦绕林塘。
送别,哀伤,与殷晋安别并序,游好非少长，一遇尽殷勤。信宿酬清话，益复知为亲。去岁家南里，薄作少时邻。负杖肆游从，淹留忘宵晨。语默自殊势，亦知当乖分。未谓事已及，兴言在兹春。飘飘西来风，悠悠东去云。山川千里外，言笑难为因。良才不隐世，江湖多贱贫。脱有经过便，念来存故人。
思乡,想家,和赞善叔父尊韵,千里怀人念故乡，应多感慨遇重阳。殷勤尽在诗编里，目极南天忆雁行。
思乡,想家,其二,故园风景好，归去乐无疑。濯足临清泚，充肠茹紫芝。金章违世宠，黄发系宸思。会逐蒲轮起，调元晚更宜。
思乡,想家,偶成,故园千里外，独有梦魂过。何时更携手，散发共行歌。
山水,想家,游九锁山① 龙洞,云湿林腥隐石扉，不知何代有龙归。却疑此洞元无底，下挟沧溟作雨飞。
战争,哀伤,从军四首 其一,汉虏互胜负，边塞无休兵。壮丁战尽死，次选中男行。白日隐碛戍，胡沙惨不惊。交加白骨堆，年年青草生。开疆整未已，召募何多名。萧萧千里烟，狼虎莽纵横。哀哉良家子，行者常吞声。
悼亡,喜悦,哭庞甥东侣孝廉二首 其一,把书不禁泪盈盈，年与而翁本弟兄。一自玉楼天有召，喜看秋榜汝成名。祝鸠命氏初贻□，鸿雁联飞日迈征。及识君家今五世，可堪垂暮哭吾甥。
思乡,想家,得家荆州兄都下书久而未荅夜窗检笥中旧札因续报章并作二诗奉寄 其一,朔南踪迹两浮萍，尔渡滹沱我洞庭。橘柚候依京国雁，茱萸会散故园星。瘴乡弓力秋来健，沙碛笳音岭外听。若向此游论客况，兵荒一一眼曾经。
咏物,哀伤,月,静极寒深得定光，天开冰界地浮霜。不知欢乐谁今夕，如此年华我异乡。独影衔杯空脉脉，乱山横海但茫茫。愁来频向中庭立，竟夜曾无一雁翔。
思乡,想家,岁暮,岁暮濒濒酒，长江处处诗。谁能怜子翼，吾亦爱廷仪。宦辙几千里，乡心十二时。行边频数九，花鸟及京畿。
怀古,失意,其五 贾谊,寄声谢绛灌，勿毁洛阳人。岁晚治安策，谆谆礼大臣。
思乡,想家,同綦毋学士月夜闻雁,栖宿岂无意，飞飞更远寻。长途未及半，中夜有遗音。月思关山笛，风号流水琴。空声两相应，幽感一何深。避缴归南浦，离群叫北林。联翩俱不定，怜尔越乡心。
思乡,想家,胡生仕中九日载酒,门生载酒来衡宇，野客簪花忆故乡。酒色才于今岁绿，花枝仍似去年黄。残山剩水登临厌，短句长歌属和忙。信是乾坤容晚景，不知风雨过重阳。
思乡,想家,远梅,我居江北尔江南，千里幽香鼻未参。安得故园明月夜，花前宾主共成三。
田园,想家,秋日社集僧房仍移酌田家分韵得微字,空门浩劫驻流晖，遇赏同人愿不违。搥磬法堂生午寂，浮杯僧担卸云飞。雁鸿影澹书空远，络纬声悽得气微。葭菼半藏渔父艇，豆花全护野人扉。好将庭际垂杨线，为制霜前青芰衣。细切橙齑鱼味美，新刍菊酿蟹脂肥。四时览胜三秋最，千里论交一士稀。试问吾曹开社后，东南风雅定谁归。
思乡,想家,再叠前韵四首（有引） 其一,故乡回首乍销魂，依旧长条锁院门。已是腰围怜瘦影，况堪眉样黦春痕。声声晓月枝头鸟，草草斜阳郭外村。三载漂摇成往迹，惯将閒恨一并论。
怀人,思念,雪中闻李儋过门不访聊以寄赠,度门能不访，冒雪屡西东。已想人如玉，遥怜马似骢。乍迷金谷路，稍变上阳宫。还比相思意，纷纷正满空。
闺怨,怨恨,闺怨诗 其一,尘暗离后镜，带永别前腰。
闺怨,想家,浣溪沙 冬闺,闲坐房栊看日斜。帘风阵阵峭寒加。自携金鸭款梅花。冻水一方休洗砚，轻烟几缕任煎茶。锦书无奈忆天涯。
怀古,想家,扬州怀古,故国歌钟地，长桥车马尘。彭城阁边柳，偏似不胜春。
思乡,想家,旅舍苦寒,溪边一区屋，琐碎似蜂房。晓日不入牖，天风常撼床。搜囊失裘褐，携幼诉凄凉。穿地燃山火，春温属故乡。
思乡,想家,宿昭关,晓风东下渡南徐，远道迢遥万里馀。客路岂堪频见月，故园况复乏无书。青天剑泣思吴市，白马潮归送伍胥。一夜昭关双鬓改，芦中泪涸楚江鱼。
思乡,想家,次韵谢曹之才见赠（良史）,崦嵫苒苒迫斜晖，梦断铭功十二旂。邻曲过从穿不借，故乡书问寄当归。固穷敢向中途悔，小隐无令始愿违。万境皆空心已死，沾泥落絮肯重飞。
思乡,想家,忆荣上舍,江馆春相遇，乡心晚益知。青云持节日，短褐省亲时。高谊能分禄，空囊只赠诗。别来消息断，几欲到分宜。
战争,孤独,送赵兵宪絅夫之宣府,晓发居庸道，征袍霜露侵。扬旌度寥廓，吹角动萧森。残月楼中啸，青山马上吟。风云占气候，亭障足登临。狐岭寒城断，龙沙秋草深。明王忧紫塞，战士感黄金。樽俎三边策，烽烟独夜心。功成竟何处，海上有丹岑。
思乡,想家,题马抑之画江阁捕鱼图,水阁风多酒思凉，仙郎一曲和沧浪。祗今正是贤劳日，莫为鲈鱼恋故乡。
闺怨,愁绪,春怨（明本注：乙未五月）,扫地待花落，惜花轻着尘。游人空眷恋，踏去却寻春。
田园,孤独,夜行村中,荒径迷衰草，驱车独夜行。断冰迎月白，野烧入昏明。风力侵衣劲，霜花拂面轻。前村知不远，隐隐辨人声。
思乡,想家,绝句二首 其一,故乡南望隔风烟，客里为家过十年。用尽黄金归未得，五陵豪气尚依然。
战争,想家,送顾勉斋督饷关中,柳色依依边马鸣，故人万里赋西征。汉江旧绕褒斜谷，蜀道新悬骠骑营。碛里梅花春不度，楼中羌笛夜偏清。相看怀抱萧条尽，陇水秦云雁几声。
田园,失意,草堂村寻罗生不遇,数株溪柳色依依，深巷斜阳暮鸟飞。门前雪满无人迹，应是先生出未归。
闺怨,哀伤,婕妤怨（一作相和歌辞 倢伃怨）,谗谤潜来起百忧，朝承恩宠暮仇雠。火烧白玉非因玷，霜剪红兰不待秋。花落昭阳谁共辇，月明长信独登楼。繁华事逐东流水，团扇悲歌万古愁。
山水,想家,登落雁山,倚杖趋危磴，扪萝上翠微。水穿山腹出，云拥石门归。日落松杉瘦，年荒鹿豕肥。郢南天一角，零落雁孤飞。
田园,想家,题田家壁,十亩五亩园，三株五株树。荷锄日暮归，犬吠门前路。
思乡,想家,雪后,夕齐众禽欢，残阳照山雪。徒令扫幽径，依然人迹绝。绿尊时自命，宝书谁共阅。默默待归期，故园宁久别。
咏物,孤独,兰,谁从九畹移，见此三珠淑。亚盆弄窈窕，对牖讵幽独。晴光溢箭紫，露润漙叶绿。扬猗藉轻风，散芬当上伏。庭鹿可为友，塞禽那敢啄。何处不国香，分别宁非俗。奚必湘沅间，方云称清馥。
思乡,想家,和万州杨使君四绝句 嘉庆李,东都绿李万州栽，君手封题我手开。把得欲尝先怅望，与渠同别故乡来。
咏物,哀伤,风,中宵使我感生平，相对摇摇短烛檠。不散积愁同乱叶，恐吹远梦在荒城。人都久厌干戈苦，天亦谁为意气争？且自敛藏听造化，空山猿鹤莫悲鸣。
思乡,想家,詹司理过访并邀集寺中夜谭司理家去余邑百里而近,驷马骖驔碣石东，持杯萧寺问飞蓬。无论客思孤航外，何限乡心一座中。说剑春云流绮户，抽毫晴雪照丝桐。尘埃暂试空群足，荏苒黄金出汉宫。
思乡,想家,收家信,渺渺秋风生白波，故乡归梦隔山河。可怜一纸平安信，不及衡阳雁字多。
田园,哀伤,秋澜村晚坐,常岁越此宿，为近一日程。今年奉慈辇，按顿弗远行。恐防起居劳，晨征卓午停。兀坐渺予望，后日方谒陵。
怀人,思念,寄惠州太守史使君（立模乙未二月十五日）,使君自昔居黄扉，曾在上前争是非。于今去饮惠州水，餐荔亦和东坡诗。黄金台下一见之，罗浮月满相思时。我将决策罗浮去，东道主者非公谁。
怀人,想家,寄王百谷,惠山泉水虎丘茶，相去柴门路不赊。经岁故人书断绝，夕阳林外即天涯。
思乡,想家,江行杂咏 其一,出门成远客，况复渡江来。雾堞知何处，风樯去不回。人声空谷应，夕照半山开。渺渺沧波上，乡心日几回。
思乡,想家,其二,乌府归来未白头，相逢不道又深秋。故园亲友知多少，若个能来慰别愁。
闺怨,流泪,宫词,歌云笑电满三年，较似愁眉第一妍。合德房栊开晓雪，丽华轩槛倚秋烟。奇香百蕴汤泉试，佳果同心驿骑传。不是慧心争解妒，敝衣遥望也潸然。
思乡,想家,翊云出示晋祠画片因寄叔海先生难老山庄,霜髯契阔二年馀，汾雁书来?卜居。想拓凉堂临碧玉，又闻横舍俟安车。白亭旧筑应骖靳，顾怪前踪欠接橥。太息故园兵气恶，并州生聚近何如。
田园,愁绪,春日田园杂兴,绕畦晴绿弄潺湲，倚杖东风却黯然。往梦更谁怜秀麦，閒愁空自托啼鹃。犁锄相踵地力尽，花柳无私春色偏。白发老农犹健在，一蓑牛背听鸣泉。
怀人,想家,武城漕河逢张使君忆考功旧寮,岸坼留馀照，舟行称晚风。归心千里倦，行役一时同。置酒沧波上，停桡绿树中。思君如河水，何日不朝东。
思乡,想家,庭桂盛开独酌偶成,草堂丛桂蔼清阴，忽漫枝头尽布金。大树几年劳梦寐，小山今日费招寻。未教为楫凌波去，且酿成浆带月斟。自是故园堪偃蹇，布袍宁厌晚香侵。
田园,孤独,村居夜坐,黯黯霜华重，漫漫月色昏。虫声咽枯树，人影灭孤村。犬吠别家客，邻敲隔院门。寒窗镫一粟，相对悄无言。
咏物,想家,杨花,春光谁占得，杨花独自知。未到传消息，将归送别离。随风飞更急，入户舞还低。大有撩人处，妆台恼画眉。
怀人,想家,邵伯湖寄柴墟先生,湖口馀寒驻客舟，乡园犹是数程留。短檠迟柝悲今雨，丹阙青云感旧游。飞鹄正酣云外路，浴鸥犹眷水中洲。当时万卷空多兴，通籍金闺误见收。
思乡,想家,寓书,欲写乡书寄故园，行人已远意空存。举头却见南来雁，个个随春度塞门。
山水,想家,游南山,一洞豁然敞，一洞窈然曲。愁猿不敢啸，倒挂白蝙蝠。日色秋苍凉，余映散岩谷，混沌凿不死，妙手剜其腹。中空嵌玲珑，乱占莓苔绿。我来白云飞，我去白云宿。一我一白云，都在石佛目。南山胜绝处，烟霞与石屋。一洞泉洞洞，遗声听水乐。
怀人,思念,拟古寄左敬修,流辉不可驻，倏如车轮驰。挟持本无具，敢云知我希。微鸟辞故翼，落叶堕深池。分飞容有迫，沈默谁能持。但得藉方寸，用达长相思。譬如影与形，何在不见之。流水有时竭，白日安可欺。愿言慰千里，幸勿心然疑。
思乡,想家,其二,虬箭消残夜，鸡鸣报晓春。故园如祝岁，应祝蚤归人。
思乡,想家,九月四日刘子见过二首 其一,入閤开尘拓，留尊对苑墙。杪秋馀暑湿，高树独风霜。岁逼乡心甚，天增病骨凉。自怜情兴减，不比向来狂。
思乡,想家,下第再过崔邵池阳居,岂无故乡路，路远未成归。关内相知少，海边来信稀。离云空石穴，芳草偃郊扉。谢子一留宿，此心聊息机。
思乡,想家,其二,客程多险隘，岐路足风烟。云傍山腰宿，舟从石罅穿。乡心秋雨外，归目断鸿边。未老须回首，人生无百年。
悼亡,愁绪,哭内,破镜难圆对影长，九秋兰菊易荒凉。只应儿女伤心泪，滴作萧郎两鬓霜。
闺怨,想家,侵晓见闺人礼忏,残月微微散晓星，窗风吹动画幡铃。衣中珠珞千条重，定后炉烟一缕青。鹦鹉教来持口戒，莲华绣去裹心经。梵音唱彻声清远，卧阁何人梦不醒。
思乡,想家,风光楼,风光楼上望乡关，树杪云开见远山。目极长江渺无际，落霞天外鸟空还。
思乡,想家,其二,溪边随事有桑麻，尽日山程十数家。莫怪行人频怅望，杜鹃不是故乡花。
思乡,想家,寄家人,京洛分襟七夕前，南岐驿路五更烟。故园刀尺齐纨素，远道风花蜀国弦。断续鹦飞深坞里，横斜雁度夕阳边。栈云陇树重重隔，闺梦何由向左绵。
送别,想家,别李浦之京,故园今在灞陵西，江畔逢君醉不迷。小弟邻庄尚渔猎，一封书寄数行啼。
田园,哀伤,村居杂诗四首 其一,邻翁走相报，隔窗呼我起。数日不见山，今朝翠如洗。
战争,失意,伯时三马图,从来画马称神妙，至今只说江都王。将军曹霸实仲季，沙苑丞辈犹诸郎。龙眠老人亦画马，独与三子遥相望。两马骈立真骕骦，一马脱去仍腾骧。龙眠老人今则亡，呜呼三马谁平章。北湖居士两鬓苍，初无长吉古锦囊。饭豆不足将游梁，手持三马三太息，樯乌已复催船樯。
山水,流泪,登飞来寺二首 其一,飞来闻古寺，此日费跻攀。殿耸松阴上，江随石势翻。宦情灰善果，乡泪隔禅关。愁思群僧少，猿声落照间。
闺怨,孤独,拟春闺晓起,春深节气柔，独夜贮春愁。欹枕钟敲梦，开檐月在钩。栏花怜并倚，林鸟语相求。女伴催妆竟，招邀淇上游。
咏物,失意,梅花,梅如姑射仙，桃李终难并。雪底暗传香，泉边孤照影。清声闻丽谯，至味入钟鼎。爱者虽繁多，知名独和靖。隐显不同功，因之发深省。
思乡,想家,其二,国计轻犹昔，天威重至今。甲兵纷属口，冠盖失谋心。非尔登津要，何人挽陆沈。故园耕钓稳，吾岂厌投簪。
闺怨,喜悦,玉阶怨,井桐浙沥垂寒露，绮窗夜夜疏萤度。无言欹枕望明河，河畔繁星不知数。永巷迢迢御水深，羊车消息空沈沈。蓦闻长乐歌钟发，满榻秋风独拥衾。
悼亡,恐惧,哭刘泖生 其一,滞调闲官称墨狂，衰年一命走循墙。忽增逐臭喧濒海，何待焚香诉上苍。疑狱廉囚凭急救，免官徒跣得徐商。曾无戕贼为仁义，竟尔屠身厌不祥。
思乡,想家,喜玄敬少卿致仕,似我归来亦未迟，夫君得谢又先之。清朝况是悬高位，白社多缘赴夙期。到处溪山同载酒，故园风物尽裁诗。一场好梦今朝觉，却任傍人道是痴。
田园,失意,为南村题蟠桃图寿喻守,蟠桃子熟金累累，参差接到花开时。仙山阔远谁貌得，使君燕寝回春姿。海山千里春茫茫，东风是处桃花香。使君有意能小待，实成亦是三千霜。
战争,愤怒,塞下曲,单于入我疆，涉河与之战。杀气塞马蹄，胡霜割人面。大风起沙尘，两军不相见。思报明主恩，岂知命如线。天骄今已平，归奏甘泉殿。
思乡,想家,鄂寓有感，寄赠姜君研云二首 其一,出门寒食清明节，转眼风光到菊花。顾我奔驰消岁月，输君坐啸乐烟霞。故乡迢递三千里，水国浮沈百万家。时事艰难生计薄，担囊何日赴京华。
战争,想家,宣府①,四面晴山拥翠环，孤城正在万山间。平川路入龙门戍，绝塞云连德胜关。扈跸将军齐虎卫，来朝父老望天颜。书生愧不知兵略，怀笔辕门白昼閒。
思乡,想家,秋夜,江南江北露华深，黄叶丹枫寄远心。一夜归人头欲白，故园犹隔万家砧。
田园,想家,田家杂兴 其一,村墟起暝色，牛羊各来归。田家晚炊罢，犹自开柴扉。邻里夜相过，团坐情依依。共夸麦苗盛，共忧桑叶稀。儿女齐长大，所需食于衣。地远人俗淳，言语心无机。祇谈农家事，焉知谁是非。
思乡,想家,对镜,青镜重磨照白须，白须闲撚意何如。故园迢递千山外，荒郡淹留四载馀。风送竹声侵枕簟，月移花影过庭除。秋霜满领难消释，莫读离骚失意书。
山水,想家,登金山留玉阁,高阁一凭眺，苍茫太古情。天疑入海尽，潮欲挟山行。芳草金陵渡，斜阳铁瓮城。乡关杳何处，向晚客愁生。
思乡,想家,赠吴少君,一瓢将一杖，随地掩柴扉。课仆磨长剑，教儿制短衣。诗留闲寺遍，梦入故乡稀。邂逅还成别，天寒何处归。
思乡,想家,题裴端公郊居,暂随红旆佐藩方，高迹终期卧故乡。已近水声开涧户，更侵山色架书堂。蒲生岸脚青刀利，柳拂波心绿带长。莫夺野人樵牧兴，白云不识绣衣郎。
战争,想家,杂感 其一,闻说朝廷罢上都，中原民困尚难苏。雪深六月天围塞，雨涨千村地入湖。瀚海波涛飞战舰，禁城宫阙起浮图。关山到处愁征调，愿赐三军所过租。
怀古,想家,咏史诗 昆明池,欲出昆明万里师，汉皇习战此穿池。如何一面图攻取，不念生灵气力疲。
思乡,想家,其二,细切风乾远寄将，缄封闻说自高堂。使君正醉罗浮酒，不免樽前忆故乡。
思乡,想家,夜泊萧山酒醒梦觉月色满船感而有作,候届星虚午夜凉，更堪停棹水中央。短篷破处漏明月，归梦断时思故乡。客里未忘诗酒趣，老来厌逐利名场。明朝又向钱塘去，十里西风桂子香。
田园,想家,春村,二月村园暖，桑间戴胜飞。农夫舂旧谷，蚕妾捣新衣。牛马因风远，鸡豚过社稀。黄昏林下路，鼓笛赛神归。
思乡,想家,行台雨后红葵尽开但蛙蝉颇聒耳,园葵吐高红，庭蝉噪深绿。客意忽惊时，故乡新稻熟。
田园,想家,过云洞岭宿暮村田家,马度危峰雪未乾，鸦鸣荒馆日初残。少陵自爱羌村好，太白空歌蜀道难。万里敢辞王事苦，一杯聊放客怀宽。梅花相伴天涯远，月色江声对倚栏。
思乡,想家,其三,三更月当天，坐久揽衣起。回思乡国间，清光只如此。香传桂子风，露滴藕花水。对景不盘桓，后夜徒为耳。
思乡,想家,闻潮,钱塘江上吾家近，惯听秋潮动地鸣。今日蓬莱于役处，却疑身在故乡行。
怀人,思念,次韵择之怀张敬夫（宋本作南轩）,往时联骑向衡山，同赋新诗各据鞍。此夜相思一杯酒，回头犹记雪漫漫。
思乡,想家,其四,蕊珠宫殿月茫茫，我道分明即故乡。花里便为仙世界，云边堪想古衣裳。众香国暖春常笑，群玉山高夜放光。愿得画中人不老，年年只作画中妆。
思乡,想家,辛卯十月归次浒山铺,墨王亭畔荻芦删，放眼湖天旷莽间。渔艇远横衰草岸，人家低占夕阳山。残香寂寂荷千顷，秋色年年柳几弯。却叹征车待明发，故园空得暂时还。
思乡,想家,其二,有来即有去，幻质孰能存。在世本逆旅，送君归故园。因声袁尚玺，兼谢邓黄门。死视生谁胜，还当了此言。
思乡,想家,二绝 其一,过尽柳花无复绵，几畦麦浪涨晴川。幽禽唤起醉乡梦，疑在故园茅屋边。
战争,想家,其五,久在边城里，风霜不可论。六亲皆骨朽，百战偶身存。烽燧连天暗，沙尘惮日昏。征人家万里，谁吊国殇魂。
送别,哀伤,送姚杭州赴任因思旧游二首 其一,与君细话杭州事，为我留心莫等闲。闾里固宜勤抚恤，楼台亦要数跻攀。笙歌缥缈虚空里，风月依稀梦想间。且喜诗人重管领，遥飞一盏贺江山。
送别,想家,归昭应留别城中,喜得近京城，官卑意亦荣。并床欢未定，离室思还生。计拙偷闲住，经过买日行。如无自来分，一驿是遥程。
闺怨,失意,春闺,落花飞絮拥重门，呖呖啼莺绕内垣。罗幕已开天未晓，珠璎再整日初暄。帘栊夕照金蝉亸，庭院东风宝篆温。雁阻衡阳书不到，可堪惆怅对黄昏。
战争,想家,双洲,涉水逾山窜草莱，乱离怀抱几时开？元家运变黄河徙，汉土兵兴赤帜来。夜寂堠亭烽火盛，月明江舰角声哀。风沙满目乡关异，日暮愁登江上台。
战争,愤怒,战城南,进兵龙城南，转战天山道。烽烟涨平漠，杀气霾荒徼。将军重爵位，天子尚征讨。不辞斗死多，但恨生男少。
思乡,想家,江上漫成,游人恋故乡，每恨离家远。如何石尤风，又叹舟行晚。
思乡,想家,清明日，闻邻人祭扫有感,浮家泛宅寄漳城，时有乡心触处生。闻道隔邻忙祭扫，一年难过是清明！
战争,想家,其二,千里闽山驿骑飞，天书趣解海边围。异军方逐苍头起，元帅徐将白羽挥。翻就铙歌春举酒，收还烽火夜开扉。向来万事关兵气，却作风光坐上归。
思乡,想家,其五,髫年文字竹溪西，香火因缘手共携。献赋相如春走马，著鞭越石夜闻鸡。乡心瀛岛萦云树，宦迹章江认雪泥。犹记卬须求我友，林公祠宇夕阳低。
战争,想家,和白敏中圣德和平致兹休运岁终功就合咏盛明呈上,萧关新复旧山川，古戍秦原景象鲜。戎虏乞降归惠化，皇威渐被慑腥膻。穹庐远戍烟尘灭，神武光扬竹帛传。左衽尽知歌帝泽，从兹不更备三边。
怀人,思念,寄鳌溪程则敬,龙门山中有奇士，杜门不出须眉苍。收书隐几窗月白，岸帻坐石松风凉。心轻轩冕慕丹诀，志在山水谈青囊。相思不见劳梦寐，送别贤郎心愈伤。
悼亡,哀伤,哭胡处士,故人江阁在，重到事悠悠。无尔向潭上，为吾倾瓮头。空馀赤枫叶，堕落钓鱼舟。疑是冲虚去，不为天地囚。
思乡,想家,寄怀里中诸社友,自笑初无作吏能，却因作吏远诗朋。与君交讯欠逢雁，知我怀人独是僧。客枕梦残听夜雨，乡心愁绝对秋灯。何时岁老梅花下，石鼎分茶共煮冰。
思乡,想家,水阁雨中,南国寒多雨，溪山昼更晴。风帆随鸟上，樵径入云行。已苦无饘粥，犹欣见耦耕。故园归未得，豺虎正纵横。
思乡,想家,刘兄垂示同张兄游向园呈先生诗卷次韵,闻道舆篮出，兴怀反棹时。身虽缚官簿，心岂忘筇枝。已后斜川集，方赓人日诗。因君竹林咏，动我故园思。
思乡,想家,敬和老人青梅,雪水迎风细作鳞，青青又是故园春。只知和鼎非凡子，岂料升盘有苦人。还我核来机转熟，寄渠花去意犹新。侧生底事摇车颊，空作渔阳一点颦。
山水,失意,登郡城南楼见仰山迟游侣,楼压春城迥，山连晓雾寒。身高百林上，兴绕一峰端。盘踞开雄镇，登临耸钜观。所欢犹未至，惆怅凭栏干。
怀人,想家,宿楚丘怀石子植颜平仲赵才仲,暮行楚丘北，适与寒雨值。旅舍一尺泥，又乏刍秣费。故人渺天涯，客子初夜至。披衣附残火，煮茗当晚馈。昏昏傍晚枕，悄悄入清睡。向来谈笑声，已若异世事。但觉舌本间，尚有宿酒味。鸿鹄乘秋风，意在网罗外。强饭无多谈，此语敢失坠。
思乡,想家,赠王君,高飞鸿鹄久回翔，何幸相逢在帝乡。上客盘餐留北道，故园花柳忆东庄。平交世重朱公叔，直道人推王彦方。我欲续成游侠传，为君重数旧高阳。
思乡,想家,山水图 其一,年来书剑客长安，尘满青袍鬓雪寒。回首故园归未得，好山多在画中看。
田园,想家,舟入陈村有作,山光因雨发，林气得风清。啼鸟元无意，当春自有声。溪随花路远，云向水村明。一棹斜桥外，归时月已生。
悼亡,想家,哭芳弟二首 其一,荆树庭前别，北来音信稀。无论生是寄，只道死如归。鹤发家何在，鸰原事已非。关山燕粤隔，忆汝但柴扉。
思乡,想家,和松石斋寒食客中,王孙归未得，芳草接平芜。边报不时有，乡书绝迹无。马怜桥外洗，猿忆洞中呼。客邸又寒食，故乡天一隅。
怀古,想家,过邗沟怀古,荒陂野水古邗沟，千载曾经炀帝游。煖日轻风牵锦缆，垂杨芳草引龙舟。春残故国閒金屋，花满芜城醉玉楼。一自真龙飞晋水，乱云空结海天愁。
怀人,思念,寄赠薛涛①,锦江滑腻蛾眉秀，幻出文君与薛涛。言语巧偷鹦鹉舌，文章分得凤皇毛。纷纷辞客多停笔，个个公卿欲梦刀。别后相思隔烟水，菖蒲花发五云高。
闺怨,愁绪,和宫怨,斜日倒穿龙尾道，杨柳半枯秋色老。翠华西幸华清宫，长门落叶无人扫。
思乡,想家,歌风台,君王昼游日，壮士俱锦衣。犹怜沛父老，争睹汉旌旗。汤沐开新邑，风云慑旧威。祇应千岁后，魂绕故乡飞。
闺怨,怨恨,闺怨,春态溟濛处处迎，园林终夕雾烟横。绿杨树底閒来往，如在行人梦里行。
怀人,哀伤,癸卯正月七日燕馆得王子梅张仲远书追赋一律示仲远兼寄子梅,客中人日思冥冥，取次诗函眼忽青。细数旧游如断梦，几多知己又晨星。杂花三月江南路，名士千秋历下亭。自笑敝裘何所事，乘桴吾道在沧溟。
思乡,想家,其五,不识栽花地，花时解恼人。空留看花眼，闲却故园春。坡老门冬酒，林宗折角巾。逍遥天壤内，吾亦任吾真。
闺怨,想家,采莲曲,烟中一叶采莲舟，两岸香风正早秋。瞥见江南明月上，玉箫吹断紫云愁。
怀人,想家,宿淮浦寄司空文明,思君深夜百忧新，淮浦东头问去津。千里楚天初度雁，两河明月未归人。从风自叹成黄叶，临水空思采白蘋。知己飘零有如此，旧游那复洛阳春。
咏物,怨恨,梅花,冷艳天然白，寒香分外清。稍惊春色早，又唤客愁生。待索巡檐笑，嫌闻出塞声。园林多少树，见尔眼偏明。
思乡,想家,得汤臣弟书,小别又三月，乡心惨不舒。可怜五十日，才得一封书。丧乱思同气，艰难况索居。烽烟方未已，生理复何如。
送别,想家,送贺秘监归会稽诗,飞名紫府内，抗手白云乡。道与松乔匹，荣辞园绮行。夫君既鹤驾，幼子复霓裳。少别留宸藻，东南归路光。
思乡,想家,下第有怀,故乡朝夕有人还，欲作家书下笔难。灭烛何曾妨夜坐，倾壶不独为春寒。迁来莺语虽堪听，落了杨花也怕看。但使他年遇公道，月轮长在桂珊珊。
思乡,想家,秋日写怀 其一,百岁浮生真梦鹿，三秋转盻似流乌。往来宇宙成今古，翕散形神滞有无。客思登楼云共远，乡心对酒月同孤。尘缁京洛缘何事，杞菊烟霞是□吾。
山水,失意,望天池寺,杳霭天池寺，庐山第几峰。御题丹碣重，荒径紫烟封。鸟没云无迹，僧归雪有踪。不辞屐费齿，惆怅隔林钟。
悼亡,想家,哭赵庆孙,百亩山田三径资，岁收杞菊可无饥。种来松柏不妨晚，斸取茯苓还有时。云护溪堂相待久，花栽江县却归迟。祇今留得吟床在，网罥尘封自不知。
闺怨,想家,浣溪沙 春闺,曲榭莺啼翠影重。红妆春恼澹芳容。疏香满院闭帘栊。流水画桥愁落日，飞花飘絮怨东风。不禁憔悴一春中。
怀人,思念,和竹里苏材叔见梅怀友韵,徘徊江路侧，何以慰相思。阳彩来寒树，贞姿倚暮篱。飘零怀远道，辽索负芳时。伫立幽吟苦，馀怀将诉谁。
田园,想家,村居即事二首 其一,地僻村深过客稀，数家生聚突烟微。鱼虾入网忙呼酒，鹅鸭栖池静掩扉。唤妇索绹苫屋角，课儿斫竹补篱围。沟东积水通前浦，也有蒲帆带雨归。
怀人,思念,奉寄杨铁厓先生,光范门前三上书，先生曾为发长吁。□桥杨柳藏书屋，铁笛梅花落酒壶。偶遇故人论北海，相思一夜梦西湖。由来海内誇长句，肯寄浮家野老无。
思乡,想家,寄和汤仲能,忆昨桃包返故乡，意君束带侍明光。一书似坐穷为祟，百计无如去最长。蚁穴梦残何足记，蟆陵愿在莫须偿。即今台阁多收召，定有名公雪孝章。
思乡,想家,使竣还里发自蕲上,步步流泉引径斜，竹篱深映两三花。暖当蔬甲浓熏麝，烟薄枝头翠作衙。已觉乡心从此整，为怜春事几分赊。驱车那惜冲风雨，记得归鞭旋及瓜。
思乡,想家,浦口,白下多啼鸟，乡心不忍听。千山悬别梦，片雨过离亭。急浪横沙白，飞帆带雾青。夕阳江浦上，孤客漫扬舲。
思乡,想家,无题,年来迟发故园花，常怪春先到别家。移植向阳开便早，东风预为孕奇葩。
怀古,哀伤,晋阳怀古 其一 （河津县）怀卜子夏,龙门崇且秀，间气钟名贤。卓哉卜氏子，允为群彦先。讲道师元圣，颜冉同周旋。序诗发微旨，传易探幽玄。岂惟富文学，垂训多格言。悠悠千载下，斧屋尚岿然。我欲薙荒秽，采蘋荐寒泉。九原如可作，愿言为执鞭。
战争,想家,送友人赴边,烽火照祁连，三军复驻边。寒笳悲汉月，塞草接胡烟。按甲秋□□，□□□□□。□□应献捷，刻石继燕然。
山水,哀伤,游叶乐山山庄 其一,谁卜幽居水竹间，衡门无事昼常关。寻芳不逐春风舞，采药长随夜月还。精舍阴阴修竹里，佳城郁郁小溪湾。多君领得林泉趣，名利无心梦亦閒。
思乡,想家,归途始发,重作滇云万里征，归途却喜遇春晴。一筇历历记行店，双堠频频减去程。岭上闻猿孤枕泪，壁间见蝎故乡情。乌蒙瘴雾昏眸久，想对江花眼倍明。
思乡,流泪,客中寒食,旅次经寒食，思乡泪湿巾。音书天外断，桃李雨中春。欲饮都无绪，唯吟似有因。输他郊郭外，多少踏青人。
闺怨,想家,春闺怨,莲花烛短宵沉沉，照见东家桃杏林。画梁影入燕夜语，寂寞东风愁正深。罗帷不闭鸭香煖，新欢直道春宵短。宁知冷枕漏偏繁，啼痕滴著罗?满。窗前花丛宿双蝶，人生莫逢离与别。
悼亡,想家,哭倪氏女弟亡儿传孙,骨肉天涯别，风尘客子悲。孟州新丧妹，夔峡继亡儿。烛暗猿啼夜，城空日落时。肝肠已无泪，只是脑中脂。
怀人,思念,周公瑕有书见问寄答,故人何所似，契阔已多年。旧事閒应记，新诗老更传。花开三径雨，门闭万峰烟。犹采相思树，封题到远天。
思乡,想家,题大庾岭北驿,阳月南飞雁，传闻至此回。我行殊未已，何日复归来？江静潮初落，林昏瘴不开。明朝望乡处，应见陇头梅。
怀人,思念,晤冠公寄呈其尊人,十年前话大江浔，手把绨袍泪渍襟。自别以来知罪重，相思无柰感恩深。藏身苍翠人三代，绕膝斓斑玉一林。百尺长枝移远碛，梦中应见伴僧吟。
怀古,愁绪,金陵怀古,荒城莽莽蔽荆榛，虎踞龙蟠迹已陈。赤壁战争江照晚，青楼歌舞鸟鸣春。十年王气雄图尽，一叠寒笳客恨新。折屐风流犹可想，只今高卧岂无人。
思乡,想家,严陵道中 其一,长安回首远，渐渐近严陵。客梦春江橹，乡心野店灯。路行三百里，山看万千层。处处皆幽胜，题诗愧不能。
思乡,想家,其二,墓祭非经古未闻，年来拜扫隘车尘。谁怜原上千年冢，且醉樽前百岁身。榆火欲燃行客晚，梨花不减故园春。石泉浇醒浮生梦，耿耿孤怀孰与亲。
怀人,想家,夜泊淮上复寄逢原,黄沙白草满淮垠，逆旅萧条思不禁。风约乱云归陇首，角催明月出波心。槎头涌处潮初上，斗柄移时梦未沈。遥想故人投宿地，画船应在碧榆林。
思乡,想家,太白楼赠肖斋呼子孟,二豪临眺罢，千古擅风流。我辈同登日，江山万里秋。风烟淮海色，舟楫故园愁。把酒凌倒影，长歌忆旧游。
战争,恐惧,塞上,五陵年少喜擒生，长在居延道上行。天马几时来绝塞，秋风一夜入重城。黄花戍里明戈剑，白雁关前捲旆旌。祇恐城南留少妇，月明中夜怨长征。
田园,流泪,栗区村与无斁别,十年投分皆卿相，四海论心只弟昆。老忆躬耕困随牒，春风挥泪栗区村。
思乡,想家,为李世昌挽乃丈人三首 其一,何翁高节与冰清，佳婿交驰玉阙名。怅望长江水已释，不堪回首望乡情。
思乡,想家,其二,红柳花妍莫可俦，白杨风惨易悲秋。萧萧落木榆关冷，最动乡心倚戍楼。
战争,想家,送常侍御却使西蕃①,归奏圣朝行万里，却衔天诏报蕃臣。本是诸生守文墨，今将匹马静烟尘。旅宿关河逢暮雨，春耕亭障识遗民。此去多应收故地，宁辞沙塞往来频。
思乡,想家,融州望乡,故国来来八十程，登楼迷却桂州城。望乡不分千山隔，上趁金乌日里行。
田园,恐惧,村居,乔木荒村古，归来遂所居。人情安瓦落，机事识舟虚。岁晚霜横野，宵长月照书。心田恐芜没，不敢废耘锄。
田园,想家,田家行,溪南种田溪北住，屋东栽桑屋西树。阿翁八十不出户，长男踏车妇织布。大女送饭小络纱，幼男放牛未还家。年年纳得官家足，箧有馀布甑有粟。田家古来多苦辛，饱煖各自全一身。我愿子孙亲?亩，终身不识离乡苦。
田园,哀伤,白水村,朝发白水村，风帆健如马。行人互先后，去鸟纷上下。白云生远岑，青天入平野。依稀林木外，幡幢见精舍。河边四五家，犹是鸡豚社。我游亦已屡，把酒心莫写。欲访桃花源，悠悠愧渔者。
思乡,想家,闻子规,啼来啼去一声声，却笑离人不解听。何处故乡归未得，白云空锁乱山青。
怀人,孤独,刘主静学士题墨梅见寄因次其韵以复四首 其一,故人天上客，遥寄一枝梅。问是谁知己，鳌头旧大魁。
思乡,想家,其二,翩翩丹旐引双鬟，愁见皋鱼江上还。欲望故乡何处是，白云飞满敬亭山。
田园,想家,题刘文渊江村秋霁长幅,巴山深处忆家山，九月江村血染丹。秋水长天归路阻，晚枫衰柳夕阳残。壁间林壑探尤美，纸上桃源保亦难。莫遣又随峨舸去，画图好作版图看。
思乡,想家,见野菊,空忆东篱菊，今年不算秋。谁将野花采，触我故园愁。败叶惨无色，晚香寒更幽。西风一开眼，为尔泪双流。
怀人,想家,姑苏怀郑翰卿,十年踪迹遍天涯，散尽黄金满狭斜。庄舄岂能忘越国，莫愁原自属卢家。孤莺白岳啼衰柳，匹马青楼过落花。日暮思君心独远，片帆江上阻蒹葭。
悼亡,恐惧,哭邢刍父六首 其六,太学三旬食，邢家万事空。初头才过我，半后已无公。惚恍扶床语，仓皇就木终。从今颜巷冷，宁复孔尊同。
山水,流泪,观天目山瀑布,谁将千尺练，挂向碧峰头。晴洒长空雨，寒生六月秋。褰风银浪涌，闪日雪花浮。不作涓涓滴，阴崖祇暗流。
闺怨,流泪,宫词 其二,蜂粉蜂黄事已休，凝尘空满玉搔头。海棠酣睡醉无力，人柳痴眠閒自愁。深掩绿云笼晓月，乱飘红雨涨春流。不知燕子来时节，几度双飞入画楼。
田园,喜悦,北远山村,山村农事罢，历览一怡颜。柄穗篝车满，桔槔溪町閒。墙根菘尚绿，坞外树全殷。乐土真堪绘，因思宇县间。
思乡,想家,其二,春风舣棹楚王城，曾向萧斋听雨声。临水忽惊头并白，看山误喜眼犹明。愁来无复轩裳梦，老去难忘儿女情。最忆故园春事动，石田茅屋要寻盟。
思乡,想家,其二,家在东嘉山水州，玉箫丹灶古仙丘。两年秋月登蓬阁，千里乡心绕谢楼。作赋端同比窗里，思归长咏大刀头。与君何日脱尘鞅，杖屦逍遥物外游。
怀人,思念,寄衣曲,孤月照庭阑，相思剪合欢。泪从灯烛下，霜入□□寒。绝漠□□远，空闺锦帐残。凭君封裹里，谁为著时看。
怀人,恐惧,九日登东山寄昌叔,城上啼乌破寂寥，思君何处坐岧峣。应须绿酒酬黄菊，何必红裙弄紫箫。落木云连秋水渡，乱山烟入夕阳桥。渊明久负东篱醉，犹分低心事折腰。
思乡,想家,城南晓行限韵与白岩双溪同赋,侵晨出郭旋添衣，自笑浮生未息机。终日驰驱何所事，故乡咫尺尚忘归。江空月落潮声小，野旷天低树影微。不识饥乌底心性，避人还欲向人飞。
咏物,哀伤,咏白莲,银浦凉云澹不收，露台仙掌夜悠悠。玉箫吹断瑶池月，错认华清水殿秋。
思乡,想家,次蒲台,晓廛集似鸟投林，密栅缘墙布棘针。冷雾障天云木暗，暖风着地雪泥深。济流东去长归海，蜀客西来远货金。喜遇采江香酝卖，一尊见贶慰乡心。
田园,喜悦,蚤过东村,凌晨发逸兴，策马背荒城。平原何膴膴，秋色殊空明。疏雨夜来过，林壑被馀清。茅茨相因依，荟蔚藏柴荆。已喜尘鞅隔，况闻好鸟鸣。披襟话野老，愉悦荡心情。攘攘市廛内，无乃丧吾生。缅彼桃花源，永言羡躬耕。
思乡,想家,禽言十咏 其一 不如归去,翠烟深樾江村雨，蜀魄催春劝归去。劝春春去劝未休，客子伤春惨心绪。只今蜀土锦城荒，蜀客望西悲故乡。故乡蜀客归不得，何况当时蜀帝王。
思乡,想家,其三,添尽征衣总怯凉，草根亭午尚凝霜。毡庐星散千堆白，羽骑尘飞一道黄。偏是空林无鸟雀，每经平阪见牛羊。明晨已出阳关路，却梦承欢在故乡。
悼亡,想家,哭罗生汝奎,一日千秋别，孤云万里心。谁怜泉下士，元是席中珍。桂馆留残榻，玉坛空暮林。高深閟古调，不为惜知音。
怀人,想家,送申随叔检讨还广平兼寄凫盟,同官同病不同归，久治文书恋北扉。一别殿庐秋色晚，重看直草旧游稀。怀人邸舍心长在，送客云山兴欲飞。寄语荆园老居士，缁尘正悔上吾衣。
闺怨,喜悦,夜过盘石隔河望永乐寄闺中效齐梁体,盈盈一水隔，寂寂二更初。波上思罗袜，鱼边忆素书。月如眉已画，云似鬓新梳。春物知人意，桃花笑索居。
思乡,想家,其三,莫问英雄事，年来但听莺。何堪今日耳，犹是故园声。山水无人境，烟花不世情。遥持一杯酒，相劝隔重城。
山水,思念,游化城寺,级级跻攀险，肩舆若上天。云端开净刹，峰顶见平田。水石清无价，烟霞翠满前。高僧卜居此，意欲断尘缘。
思乡,想家,元夕熊子叔抑过集时谪常州①,国论何年定，乡心此夕摇。雁飞天畔驿，龙隐日南桥。谪宦恩非薄，君夷路讵遥。谁怜梁傅泪，曾洒汉文朝。
思乡,想家,其二,故园门巷枕黄河，散乱牛羊草满坡。两岸夕阳行客棹，一犁春雨老农蓑。拨醅酒熟尊颜醉，击缶声喧稚子歌。一别天涯几芳草，梦回茅屋月明多。
怀人,想家,暮秋雨雪有怀奉峨二兄,吴江几日落丹枫，萧瑟黄云压碧空。万里寒光凝玉露，一天雪色入秋风。孟家南陌留驴迹，陶令东篱护菊丛。遥忆故人吟白雪，奚奴应待寄诗筒。
田园,想家,孤村,舍南舍北地多荒，三两□□□□□。□士尽归箕欲手，未应医得眼前疮。
闺怨,想家,采莲曲,若耶溪边日欲西，处处女郎采莲归。浓妆艳艳照溪水，香风袭袭飘罗衣。兰桨轻摇下方沚，一双鸳鸯忽惊起。见此踌躇空自怜，征夫塞外何时旋。
思乡,孤独,客有以琴书谒予者赋此赠之,逸客野服自何所，抱琴搦笔叩我扃。朱丝试弹清庙曲，白鹅聊写黄庭经。委心天地尽吾土，浪迹江湖真客星。眼中二艺谁过汝，有此已足垂芳馨。
思乡,想家,清明风雪小酌庄舍示黎才翁,月压梨花坠，风扶柳絮新。故园寒食路，回首踏青人。万窍方号籁，千山忽涌银。拥衾听窈眇，举盏寄经纶。浩荡寰中意，逍遥物外身。赓歌咸当律，谑浪亦淘真。又理沙边棹，将浮雪后春。兰亭非达者，空叹迹成陈。
怀古,流泪,渭桥怀古,秦川夕澄霁，沣水明如练。西上中渭桥，飒然秋气变。嬴政昔搆造，作此象天汉。美人与钟鼓，流连恣荒晏。徐市期不来，山鬼璧已献。我昨骊山行，徘徊吊中羡。荆榛蔽银海，樵牧罗金雁。麒麟折其股，冷落青梧观。后代复何王，绣岭明珠殿。唯有终南山，兴亡几回见。
思乡,想家,和寄从弟铎,畏途阻绝卜支干，夕见乡书意始宽。痴腹于人深有累，惊魂从此暂相安。弟兄相顾三人在，风雨还孤一日欢。春色故园付流水，白鸥应怪旧盟寒。
思乡,哀伤,雄县,疏疏杨柳荡秋阴，瑟瑟西风飘客襟。人到中年易哀乐，地非吾土倦登临。沙盘远戍三关险，浪拍危桥一水深。北际南垂大如许，夕阳千古此消沈。
思乡,想家,伤张玖秀才,铜梁剑阁几区区，十上探珠不见珠。卞玉影沈沙草闇，骅骝声断陇城孤。入关词客秋怀友，出户孀妻晓望夫。吴水楚山千万里，旅魂归到故乡无。
怀人,喜悦,子与病起移书二美吴下群贤爰脩禊事踊跃胜游遥为属寄,伏枕经春忆旧游，永和三日命扁舟。一时艺苑人亡恙，千载兰亭事可求。吴下山川何蕴藉，王家兄弟本风流。独怜搦管传觞处，有客中原自白头。
田园,愁绪,田家欢,田家养牛如养龙，妻孥望岁长防冬。耕田得暇缚屋茅，编竹著泥防北风。山田不雨水欲涸，田头水车鸣角角。归来夜半犹未眠，新妇悬灯照蚕箔。田家作苦无休时，夏来粜谷春卖丝。无因昨夜到城郭，羡杀狂游轻薄儿。
闺怨,想家,宫词 其十九,离宫春晚雨霏霏，日晚君王带雨归。翠辇急行红袂湿，中途方忆瓦油衣。
思乡,想家,西楼独上,竹日驻微暑，松风生早秋。閒寻来处路，独倚静中楼。老景驱双毂，乡心挽万牛。相随木上坐，脚底亦云浮。
思乡,想家,汶上客店偕同人作端阳,抱蔓瓜黄槽酒碧，相偕客里度端阳。愁心草草看长日，风物依依话故乡。别店歌残花气午，当轩树密枕阴凉。薄酣高卧得微适，落照荒城又雁翔。
思乡,想家,武昌郡楼待月三年前曾与晋阳君同游,望望平皋起素秋，鄂城风物动离忧。故乡目极巴邱远，新涨寒兼蜀雪流。江树层层藏鹤垒，征帆一一过鹦洲。旧时月色临朱槛，曾共常娥坐一楼。
怀人,思念,寄邬大经,残年江上雪，犹记别君初。回首更新岁，相思怨索居。长贫知有味，病目近何如。惟有庭蕉叶，朝朝对读书。
思乡,想家,闻人说海北事有感,故乡归路隔高雷，见说年来事可哀。村落日中眠虎豹，田园雨后长蒿莱。海隅久已无春色，地底真成有劫灰。荆棘满山行不得，不知当日是谁栽。
思乡,想家,其三,置散徒怀报国心，还家欣得故园音。钩辀晓岸云林密，款乃暮江烟水深。壮志已同灰灺冷，班毛从使雪霜侵。卧龙只合耕南亩，抱膝空为梁甫吟。
悼亡,流泪,哭夏寺丞公酉,齐山郁愁烟，镜潭坠孤月。佳人去不还，生别成死别。有才曾未施，负冤终莫雪。世情多反覆，美玉不如铁。无路攀魂车，隔江寄清血。
田园,想家,东郊田园二首 其一,陶公归桑里，谢客营石门。于世既无竞，努力事田园。春还理荒秽，良苗应时繁。岂不念岁丰，天道难预论。列槿藩草屋，艺蔬备晨飧。郊居渐成趣，益厌城市喧。菽水苟无阙，万事奚足言。
思乡,想家,其四,稚子盈门岂渥洼，故园松菊自成家。抽书夙好初盈几，摘藕方鲜旦及瓜。借问芙蓉开几树，不知丹桂剩馀花。江南数月多风雨，碧玉琅玕未可誇。
怀古,哀伤,鸡笼山赋得台城怀古得离字 其一,独上台城望远空，当年遗迹动悲风。怀春罗绮旗亭外，向夕牛羊辇路中。几寺残碑深野草，故宫眢井落梧桐。只今多少兴亡感，湖水苍茫背郭东。
思乡,想家,寒食夜,满地梨花白，风吹碎月明。大家寒食夜，独贮望乡情。
思乡,想家,其二,绣衣不果共追游，戏马台荒百草稠。山掩碧溪流水咽，人归乌渡故乡羞。独留古迹龙王庙，那见春风燕子楼。何事当年骓不逝，满天明月楚歌讴。
悼亡,想家,哭许君男 其一,门户天涯强为持，曾无君肉细君遗。三旬九爨囊无粟，饮水犹能共朔饥。
田园,孤独,羌村图,河朔尘昏孰解纷，零丁独走不忘君。麻鞋见了重瞳子，还忆江东日暮云。
怀人,流泪,寄李祁年,寂寥村落水篱空，吹落莲花钓艇红。几尺残潮行瘦鹤，半天疏雨见低虹。吟成尽写当窗叶，酒醒长临过海风。不信思君双泪眼，夕阳江上看丹枫。
思乡,孤独,九日有怀江行兄弟赋得遍插茱萸少一人,清秋风雨锁茅堂，兄弟禁谁落帽狂。此日相看俱尽醉，孤舟何处自他乡。茱悬衣白山人紫，菊忆登高客鬓霜。共向尊前邀落雁，江湖书去不成行。
山水,想家,游小金山 其一,月白玄鸟归，山空松子落。知心千载人，神交付溟漠。
怀人,思念,怀高敞,春满凤城陌，惜春人未来。相思不可寄，何处有高台。
怀古,哀伤,和沔阳题壁怀古原韵,三分难厌蚩尤旗，赖有偏安鼎未移。郁郁军山终赍恨，滔滔汉水永方思。春秋大义文公笔，伊吕名贤杜老诗。何便桓温有矜色，可能妥帖似当时。
思乡,想家,寄王汝宾,山房黏石壁，苍翠暮烟收。野水乱流合，沙禽几点浮。人归槲叶寺，月映芦花洲。白露澄江阔，故园何处秋。
思乡,哀伤,其二,并州连夜雨，秋水涨汾河。万岭交阴气，孤城俯白波。乡心惊觱篥，驿使阻盘陀。霜令边庭早，清商入浩歌。
田园,想家,宿长泾村间,连旬烽火日东西，心若悬旌路欲迷。借得茅檐聊寄啸，残宵风雨听鸣鸡。
思乡,想家,怀李鍊师,故乡到去想全非，恨不当年拔宅飞。逢著相知棋莫看，西风华表待君归。
思乡,想家,瓜洲夜泊,旅夜瓜洲泊，秋怀浩欲沉。星河与海合，江汉入吴深。天堑无南北，川流自古今。隔花渔唱起，千里故园心。
思乡,想家,卧疾（时两京大司成孙公、余公皆请告去）,请急经旬日，衔恩白虎闱。师儒频谢病，鱼鸟亦思归。蓟雪青毡湿，沧波赤羽飞。故园烽火后，夜夜梦渔矶。
思乡,想家,建安暮秋（次刘子严韵）,斜阳望断水平桥，古柳萧疏己半彫。鱼跃浪花翻水面，雁拖烟练束林腰。花时无镪能追骥，月夜有诗堪续貂。回首故乡多少恨，乱山无数路迢迢。
闺怨,想家,江南曲送周员外归庐陵,江南路出长干口，万井千村种花柳。华发星郎锦作衣，画船挝鼓逐潮归。莫言惯识江南道，一度经过一回好。岸上楼台临水开，吴姬白苧曲新裁。商人弃金如弃土，百万垆头换歌舞。香饭炊粳食有鱼，家家无事但閒居。江南风景良不恶，不是少年行亦乐。请君后夜泊舟时，更听吴儿唱竹枝。
田园,孤独,林村寒食,出门杨柳碧依依，木笔花开客未归。市远无饧供熟食，村深有纻试生衣。寒沙犬逐游鞍吠，落日鸦衔祭肉飞。闻说旧时春赛罢，家家鼓笛醉成围。
思乡,想家,集许舍人稚干宅观舞,芳树连温室，幽庄到习池。白环犹相业，青琐尽朋知。翠鬘花间拥，金尊月下移。宴游成野客，吟眺及良时。物理衔杯得，乡心触景悲。绝缨君莫惜，颓玉更相期。
思乡,想家,次许鸣鹤至日韵,初阳隐隐动微和，卜岁占云竟若何。天近九重香雾暖，日回万井瑞烟多。北来旅寓随萍梗，南望乡山隔薜萝。共沐圣朝恩渥重，且须对酒一高歌。
思乡,想家,洛阳早春,何地避春愁，终年忆旧游。一家千里外，百舌五更头。客路偏逢雨，乡山不入楼。故园桃李月，伊水向东流。
山水,想家,登牛栏坑后山憩野人家,寒烟凝聚暮云飞，岚翠霏霏欲湿衣。峭壁萝垂泉脉细，层岩竹密日光微。山多樵径愁迷路，林有人家许叩扉。小坐暂将清茗酌，阶前猿鸟亦忘机。
田园,哀伤,田园杂诗二首 其一,习宦非我长，官久计转拙。遭斥还田庐，获与初念协。树艺良有期，农事固堪悦。飘飘绿原风，皛皛明川月。披襟恣吾适，既夏不知热。回思行役日，寒暑靡得辍。疏懒古虽鄙，任性亦可率。膏畴矧丰蔚，积潦复凄冽。白日皎在兹，停云静如结。为谢二三子，努力慰衰劣。
思乡,想家,春暮思平泉杂咏二十首（自此并淮南作） 潭上紫藤,故乡春欲尽，一岁芳难再。岩树已青葱，吾庐日堪爱。幽溪人未去，芳草行应碍。遥忆紫藤垂，繁英照潭黛。
思乡,想家,和林士济移居诗用陶韵 其二,元亮千秋韵，曾有移居诗。逸响嗣坡公，而君复和之。移居白鹤观，动我故乡思。竹柏影参差，翛翛明月时。月明藻荇横，清斋还若兹。似吾两人閒，坡公不我欺。
田园,想家,过村店有感,细篾络丹柿，枯篱悬碧花。炊烟生旅灶，野水漱寒沙。栖鸟争投树，归牛自识家。恍然游蜀路，搔首忆天涯。
思乡,想家,九日上方寺二首 其一,赏时争上塔，乘月复登台。地尽中原入，天空秋色来。望乡番恨雁，有菊且衔杯。却忆龙山帽，徒增醉者哀。
咏物,孤独,梅,江东梅树江西客，僻地相逢眼俱白。杂花乱草斗青春，玉树琼枝比颜色。轻阴漠漠寒不返，清雨高风旦连夕。惜无白日照芳菲，决云之剑那能得。忽忆曾过上林苑，五柞长杨心所识。结根擢秀皆寻常，得地翻宜帝王侧。后皇嘉树无远迩，尔生自合居南国。勉留佳实和君羹，丁宁妇女无所摘。
战争,惊讶,其三,临泾望望塞城遥，土屋人家昼寂寥。南土衣冠怜谪宦，西征铙鼓讶归朝。月明古戍悲玄雁，风落平坡急皂雕。想见县官能化俗，边头立马听歌谣。
思乡,想家,衡州旅舍二首 其一,行极天南仍卖文，屠沽闹里掩重门。梦过青草连山浪，醉哭苍梧入庙云。归计因人终日误，乡音隔贼几时闻。故园荷叶田田盛，可得霜前制翠裙。
思乡,想家,寄太仆王少卿,莼鲈忽起故乡情，千里归桡几日征。但得青山旧邻在，那言白昼锦衣行。晓程驿路含烟暝，晚泊渔灯隔岸明。却忆右军才俊逸，诗名不让谢宣城。
思乡,想家,涿州道中,短衣疲马日相从，迢递关山几万重。大陆云愁趋涿鹿，斜阳影尽见卢龙。乡心正绕青溪宅，客梦犹悬紫禁钟。却忆故园春酒熟，一时应念远游踪。
悼亡,失意,哭谢公仪学士,道路传闻日，惊嗟尚复疑。疾因勤学得，命不与人期。贾谊年伤少，相如恨见迟。向来公辅器，看取李家知。
思乡,想家,其四,家里已无回日信，路边空有望乡牌。
思乡,想家,雨中,深坐摊书昼下帘，午馀更觉客怀忺。满怀山影暮云合，一夜雨声春水添。香印每从长日冷，酒杯偏忆故乡甜。傍人莫为逃禅怪，支许由来麈共拈。
思乡,想家,雪晴发邹县,雪霁云犹冻，朝寒酒倍香。珠林风缥缈，银海日光芒。骑马游真快，呼鹰兴不忘。故园无限好，却滞峄山阳。
思乡,想家,其二,饬驾辞桂岭，弭棹越江湘。我行几何时，巳涉万里疆。万里岂漫游，王命肃所将。咨询遍原隰，登眺穷崖冈。闻昔太史公，足迹好瑰奇。东游探禹穴，南浮踰九疑。山川激壮气，一以昌文章。赧予诚薄陋，怀古意慨慷。男子始生朝，弧矢悬门堂。眷言四方志，岂必怀故乡。眷彼孤黄鹄，矫翮云天翔。啾啾茅檐下，燕雀空榆枋。
怀人,失意,五月五日泊舟北神与关圣功唐充之李元辅作别意殊惘然端午日行次洪泽把酒北望已如异世事矣因念屈大夫之死正是此日慨然有感于心辄成长韵奉寄李民师翁士时来可求和也,麦上蝴蝶飞，水边鸂鶒卧。却望山阳城，已若一梦过。今晨又端午，把酒意亦惰。风回浪蹙船，闸浅沙著柂。故人阻情话，客子且清坐。更念屈大夫，是日遇奇祸。空馀后世名，第子只增些。宝璐与明月，皎皎不受涴。固知汨罗沈，可到首阳饿。还书二三老，此语君可和。
战争,孤独,灭胡,汉军屡北丧，胡马遂南驱。羽书夜惊急，边柝乱传呼。斗军却不进，关城势已孤。黄云塞沙落，白刃断交衢。朔雾围未解，凿山泉尚枯。伏波塞后援，都尉失前途。亭障多堕毁，金镞无全躯。独有山东客，上书图灭胡。
思乡,想家,感秋二首用南津胡宪长趣驾韵 其一,淅淅秋风吹岸沙，西江迁客思无涯。浊醪粗饭足娱老，去燕来鸿犹念家。百年洛涘愧潘岳，九日龙山怀孟嘉。故园咫尺不归去，辜负东篱无数花。
送别,想家,送楚丘曲少府赴官,青袍美少年，黄绶一神仙。微子城东面，梁王苑北边。桃花色似马，榆荚小于钱。单父闻相近，家书早为传。
思乡,想家,元日,老来百味絮沾泥，期会关身尚火驰。几夜乡心欹枕处，今年脚力上楼时。酒缸幸有乾坤大，丹鼎何忧日月迟。莫道神仙无可学，学仙犹胜簿书痴。
思乡,想家,其十六,玉门斜日映搴旗，野堠凋阴盘马时。一夕乡心入羌笛，江边梅发对垂垂。
思乡,想家,柳浦道中,故乡日以远，客路尚漫漫。薄暮村舂急，前溪野烧残。滩声晴似雨，水气夜生寒。舟子饶风味，春蔬当晚餐。
怀古,想家,苏武,万里关山举目看，牧羝雪窖任荒寒。归来不见生妻在，应悔胡中娶妇欢。
怀人,思念,闻范华宇治圃却寄,于世复何事，随时学种园。一身馀草泽，八口待辕门。城柳移畦影，春禽啄月痕。相思聊以寄，寒暖不堪论。
思乡,想家,题谢侍御（振定）金焦夜游图,北固风云静此宵，诗情酒兴落金焦。江声夜满松寥阁，月色寒深玉带桥。缥缈一帆孤掠雁，苍茫双寺共乘潮。旧游我亦披图见，十载乡心向海摇。
思乡,想家,还扶沟,霜落扶沟雨暮秋，远人翻作故园游。天低旷野沙扶树，月滉高城水近楼。千里关河今一到，百年桑梓竟何求。画堂银烛亲朋酒，车马何妨数日留。
战争,想家,饯周左丞,从戎江汉亦多年，又领王师过极边。已展召公新土宇，载开马援旧山川。诸生俎豆陈兵后，父老壶浆拜马前。最是老儒淹滞久，乞将骸骨早归田。
思乡,想家,其二,茅檐斜日晓鸡号，水满陂塘荠麦高。回首故园空怅望，东门归路绿迢迢。
思乡,想家,蜡梅,家山蜡梅开，历历水边树。故园不可见，胡能写吟句。随风惜其姿，破雾得其趣。淋漓衔一杯，错莫展数步。不道缁尘中，恼我尚沉痼。瓶簪良自佳，但恐失平素。香传疑麝煤，体弱岂金铸。我居小窗横，幽怀眇回互。
山水,想家,吴章岭归途望庐山,千盘百叠吴章岭，赤日能呼五老峰。放蝶岩风香草木，饮牛涧瀑乱球琮。拂残阊阖襟边酒，归去江湖鬓外篷。学道寻仙无一遂，何年五岳起吾胸。
山水,想家,登郡前山,洛阳归客滞巴东，处处山樱雪满丛。岘首当时为风景，岂将官舍作池笼。
闺怨,流泪,闺意,玉指金针课女功，鸳鸯屏暗蜡灯红。窗纱扑簌通宵响，满树桃花一夜风。
田园,孤独,石门西村勾溪至,野人沦放紫云谷，胜友连翩根竺村。古渡晚寒初舣棹，万峰秋静独开门。历探幽壑寻三秀，深话清镫卧两尊。不厌山家淡风物，还来茆屋负朝暄。
思乡,想家,立秋日病,伏枕仍今夕，开轩乍已秋。高梧片叶落，大火一星流。楚塞砧初动，齐纨扇欲收。因思故园鲙，强起赋登楼。
思乡,想家,九日感怀,新橙初试蟹螯肥，一曲清歌酒一卮。料得故园秋正好，黄花应怪客归迟。
思乡,想家,江上秋月,陇雁送乡心，羁情属岁阴。惊秋黄叶遍，愁暮碧云深。月色吴江上，风声楚木林。交亲几重别，归梦并愁侵。
闺怨,愁绪,宫怨,永巷葳蕤锁，残灯黯淡花。闲吹玉叫条，送月过窗纱。
思乡,想家,寄高适,楚隔乾坤远，难招病客魂。诗名惟我共，世事与谁论。北阙更新主，南星落故园。定知相见日，烂漫倒芳尊。
思乡,想家,杨家硿,诘曲皆红泉，纵横半白石。石映月明时，泉喧风雨夕。爱此故乡山，临流布瑶席。
思乡,想家,秋暑,大火初流暑未清，长川落日正西倾。气蒸远水浮天动，血染残霞照夜明。蟋蟀岂知催雨意，蒹葭只惯报风声。故乡消息经时断，白发无端一夕生。
怀古,哀伤,广陵邗沟怀古,不尽邗沟水，微茫日夜流。潮连扬子渡，烟接海门秋。树影浮荒堞，蝉声到客舟。兴亡无限意，落木共悠悠。
咏物,想家,莲花,伯仲之间竹与梅，魏姚声价浪崔嵬。虽然亦混鱼虾处，风度自从丘壑来。
田园,喜悦,村居即事,南阡北陌互交通，贫富虽殊乐趣同。里鼓喧阗因社近，山歌杂沓觉年丰。如云沃野秋观稼，叠浪平畴晚度风。笑我疏慵游览惯，未能握算学王戎。
思乡,想家,其十二,蛙声合川隰，荷叶等阶除。悠然故园思，今雨后何如。
田园,想家,荒村,落日长风吹碛昏，荒村寒月动篱门。江潮枕上悲心壮，山鬼灯前夜语繁。乱后客身犹万里，斗间云气望中原。欲添春水随行李，更听渔歌起钓?。
怀人,思念,怀曹子念,季布惟一诺，君卿无五侯。囊金因客尽，匣剑向人愁。风雨便高枕，菰芦寄小舟。相思东海上，几醉王鲈秋。
山水,恐惧,游西山,倦游余兴在，归路踏残阳。花发青林外，人行绿水傍。落霞城堞隐，芳草马蹄香。即景须行乐，何妨作酒狂。
田园,想家,泛舟村落阻风不能少进而菱梢芡觜缭舷上下篙人病之,艇子掠岸行，水瘦不濡尾。狂飙振疏篷，猎猎鸣两耳。十篙八九褪，逆势何乃尔。野芡伺吾间，回梢哆利觜。亦有芰浮角，一一肆轻鄙。初欲事幽寻，解缆出疏苇。乘流觅清浅，濯缨助深喜。事有大不然，移顷未离咫。安得望蓬莱，巨舰破潮起。征帆驾长风，一日三万里。
怀人,思念,邓佥宪顺舟过魁冈有意垂顾以予他出不果诗以寄之,闻说膺舟过海涯，临风曾问野人家。梅花篱落春堪赏，烟草柴门路不赊。已荷有心怜寂寞，自惭无分接英华。夜深多少相思恨，望断云霄月又斜。
思乡,想家,复归沙亭柬从兄泰士 其一,故园又复返沙亭，绕屋峰峦作画屏。兄弟行中吾与子，遗书真解读骚经。
怀人,想家,过虎丘寻君实尔常夜归忆前月同伯美于此送客,吴洲四月尚春衣，日暮停舟转翠微。又喜清辉山顶见，不妨疏雨树头飞。黄鹂入寺浑相识，白月当门恰送归。灌木阴阴萍沼绿，重游心念故人违。
怀人,想家,夜坐见白发寄别朱仲开张瓯江,坐久北风起，江声带远沙。客愁初到鬓，乡梦不离家。林静无残叶，灯寒有落花。怀君夜难寐，别绪转如麻。
战争,流泪,赠冯将军,选将征南去，将军受脤行。玉音宣圣谕，银节下神京。仁者今无敌，王师古有征。岂徒平小丑，意在抚遗氓。夜静藏刁斗，风微捲旆旌。明光催献凯，天子自知名。
怀人,怨恨,京使回自临川得从兄书寄诗依韵和,珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟容鬓老，诗句逐时新。
怀古,哀伤,拟琵琶亭怀古,一叶浔阳送客舟，荻花瑟瑟水悠悠。江州自有青衫恨，不听琵琶亦流泪。
山水,想家,登平山绝顶,关山万里望中收，策杖危岩最上头。畿辅西来雄镇列，渔阳东去大河流。归樵独立看云晚，游骑闲盘射雁秋。今日三边烽燧息，晚烟斜照恣夷犹。
怀人,思念,春日怀晴江太守,河桥送别忽经年，春日相思凤阁前。白雪霏微萦彩仗，红云缭绕映金莲。悬知东郭莺声啭，坐向平原草色妍。车盖省方高几丈，玉麟共羡使君贤。
送别,想家,送僧,梵王生别思，之子事遐征。烟水浮杯渡，云山只履行。三生尘梦醒，一锡衲衣轻。此去家林近，飘飘物外情。
思乡,想家,龙江阻风寄同院诸公,客心疾如飞，咫尺隔大江。长风夜半生，浊浪晓来降。恋阙情岂缓，望乡思弥切。且呼一斗酒，坐待舻头月。舻头月渐明，抽簪散长缨。潮生扬子白，山出石头青。却念携手好，如何写怀抱。明发烟际帆，萋萋但芳草。
山水,愤怒,游西塔寺分韵得异字,天刑不可解，何以补我劓。同访老比丘，步至城南寺。脱冠饭其腹，咀嚼风雨驶。四壁吼怒雷，稍稍众客睡。而余与汪侯，敬咨第一义。山僧笑不答，饮食自知味。岂无一樽酒，把盏得竟醉。不知虚静中，自有无穷意。赋诗非不工，聊以助游戏。莫学玉川子，弄笔嘲同异。
闺怨,想家,望夫石,帆去帆来人不识，岁岁年年望无极。夕阳欲尽洲渚昏，犹见天门一双碧。
怀人,喜悦,夜坐有怀仰川并寄二弟,灵洲祖席重离群，秉烛狂歌酒半醺。天地还谁知此意，江山嗤我负斯文。怀君梦绕三江月，忆弟情依五岭云。南首北驰无限意，岸梅汀柳共欣欣。
悼亡,流泪,哭闲霄上人,林径西风急，松枝讲钞馀。冻髭亡夜剃，遗偈病时书。地燥焚身后，堂空著影初。吊来频落泪，曾忆到吾庐。
思乡,想家,春夜,路入故园知几程，小楼帘捲月斜明。梦中不记遭兵火，犹在海棠花下行。
思乡,想家,乱中秋望时避难江北,马策与刀环，长征苦未閒。乱山秋草黑，破塔夕阳殷。江静无人渡，天空任鸟还。故园何处是，凝睇白云间。
怀古,想家,滕王阁怀古奉呈抚州别驾兼简户曹,城连帝子阁西头，水绕南昌故郡流。山短天长鸥鹭小，夜深云净月星浮。澹台墓暗竹根古，孺子亭荒荷叶秋。漠漠沧江无了日，哦诗莫苦替人愁。
怀古,失意,陶叶渡怀古,桃叶当年此泛舟，名随子敬著千秋。佳人不遇才人赏，空锁深闺到白头。
思乡,想家,星回节,忽见庭花析剌桐，故园珍树几然红。年年六月星回节，长在天涯客路中。
思乡,想家,书朱氏家藏墨竹,丛色脩脩覆石根，春风曾见长儿孙。清时好制虞庭乐，何事青青老故园。
咏物,想家,柳,临水送将归，春风折赠时。而今三丈树，元是手中枝。
思乡,想家,和宵行,不眠盥漱罢，和衣肱再曲。村落鸡未鸣，部曲炊已足。露行逢远火，盲龟值浮木。马上续残梦，不复较迟速。故乡夫岂远，随分有松竹。自种橘千奴，大胜五斗禄。
战争,哀伤,大同歌,燕冀峦并旱何甚，赤地千里皆无禾。边储禄米两相并，郡县走帖频催科。况闻开边事穷黩，汉兵远过桑干河。双闻筑城万夫役，怨号无乃伤天和。匪缘胡虏寇边急，自是吾人生事多。城中军民竭膏血，帐下供给如山阿。愤来便欲叫阊阖，皇穹不鉴将如何。
思乡,想家,答何白英观察国琛见怀,不随南雁渡长沙，脱冕来乘薄笨车。能忍朝饥何必吏，堪娱莱彩便为家。世情空逐浮云幻，壮志难回白日斜。同是故乡归未得，上林金树愧栖鸦。
怀人,喜悦,晚步寄徐从道,日夕兴颇适，逍遥步城隅。连峰苍翠间，决沟见平湖。鸟去一何逸，白云与之俱。太虚自无碍，真意宁有拘。春华白蔼蔼，欣欣动群枯。园畦亦成趣，嫩绿荣寒蔬。思君昨相语，水木西山居。况此天气新，田野多欢娱。注想已自尔，念归定何如。
思乡,想家,园坐寄树人广州秋湄苏州,初夏园林似早春，北来风物变兼旬。尽情花树催红药，别日陂塘满绿蘋。坐忆故乡闻战伐，愧无佳意答交亲。方池久旱波犹活，了了残冬见雪人。
山水,怨恨,登五莲山望海峰,诸峰皆崭绝，东峰独可上。朝来缘翠微，振衣披榛莽。到顶得石棚，小住骋遐赏。东南指沧澥，一气接沆漭。初晖散余霞，云外浮晃朗。想见至人心，天渊与浩广。世路隘蜗角，蛮触各争长。而我于其间，委怀任俯仰。每虑尤悔集，有如鸟避网。适来豁达眸，胸尘一涤荡。即此得玄珠，无劳问象罔。
怀人,失意,怀叶龙塘,夕拜台官朝上书，合阳气候却何如。殿中三尺贾生策，陇右孤云唐介居。秋日未闻秦塞雁，梅关正阻粤江鱼。思君此际肠真结，何地绸缪一慰予。
思乡,想家,坐法药寺楼,楼居固所好，安可对斜阳。天外连芳草，云边望故乡。双星分四野，一雁应初霜。满目蘋风起，扁舟意敢忘。
田园,哀伤,辋川集 孟城坳,新家孟城口，古木馀衰柳。来者复为谁，空悲昔人有。
山水,流泪,登珠江啸海楼独酌大醉夕阳隔江胡笳四起东望风云顷刻百变读放翁句如此江山坐付人泪涔涔而下矣,无限归鸦起暮寒，夕阳如画满江干。烟尘历历秋笳里，绝好河山袖手看。
怀人,思念,题夏仲昭竹寄陶良伯（骥）,大常胸次潇湘宽，少年爱写生琅玕。白头蓺苑更入妙，笔法远追王孟端。两家名藻雄吴下，品题未觉风流亚。一纸能令百世传，两竿不啻双金价。人言画竹非画工，草书结构将无同。谁家高堂名宝绘，徐熙花鸟迷青红。玉人佳兴松江东，寄图索赋随长风。遥知把玩清香里，正是相思明月中。
怀古,哀伤,杏山怀古,已度松山岭，因陟杏山岑。山上土色红，犹疑战血深。有人荷鸦觜，言将折戟寻。得此铸农器，胜于等閒金。同坐谈往事，山鸟助清音。
悼亡,想家,哭吕厚庵秀才 其一,画堂不见舞莱衣，反哺平生愿竟违。三径闲花虫语吊，一楼书籍劫灰飞。受恩欠债从今了，入地升天何处归？留得左家娇女在，长随寡鹄哭灵帏。
怀人,哀伤,寄友 其一,故人相别去，岁月良已深。人皆寄音书，我唯寄其心。心真无转移，音书有浮湛。所寄匪有它，但愿保斯谌。毋为威武屈，毋为富贵淫。与其常戚戚，不如自愔愔。但使吾道存，何伤贫病侵。难与昧者言，托之于长吟。
思乡,想家,其二,旅食随人饱，方言久客通。山云常荫绿，海日早翻红。岚瘴村村雨，桄榔树树风。独怜星月夜，遥与故乡同。
咏物,哀伤,风,迥拂来鸿急，斜催别燕高。已寒休惨淡，更远尚呼号。楚色分西塞，夷音接下牢。归舟天外有，一为戒波涛。
送别,喜悦,送友封,轻风略略柳欣欣，晴色空濛远似尘。斗柄未回犹带闰，江痕潜上已生春。兰成宅里寻枯树，宋玉亭前别故人。心断洛阳三两处，窈娘堤抱古天津。
怀古,想家,隋宫,紫泉宫殿锁烟霞，欲取芜城作帝家。玉玺不缘归日角，锦帆应是到天涯。于今腐草无萤火，终古垂杨有暮鸦。地下若逢陈后主，岂宜重问后庭花。
怀人,哀伤,己巳正月十五日雪中怀仲基公子,腊前不能分寸积，才入春来便盈尺。彻夜东风吹不消，太阳无光云四塞。莫问宜多与宜少，丰凶未卜为何兆。江山图画若天开，人境一时誇绝好。故人只隔瀼东西，近似山阴到剡溪。乘兴出门还兴尽，此时应已醉如泥。
怀人,思念,寄云仙宗室,幽栖吾欲问，大雅尔能任。彩笔青云满，朱门白雪深。烟霞丛桂色，风月古松心。握别春城晚，相思寄浩吟。
山水,哀伤,游琅琊开化寺二首 其一,夙志抱冲淡，岂为尘事萦。兹晨属休暇，况与文彦并。联镳度芳甸，飞盖指岩扃。玉树交左右，琼泉泻琮琤。悠悠祥风至，冉冉庆云生。蓬莱天咫尺，瞻望有馀情。
战争,想家,送人之塞上,翩翩裘马走卢奴，卧遍燕姬春酒垆。射猎不须留白羽，关山一任塞飞狐。枌榆岂必江南好，鸿鹄繇来垄上无。雨雪霏霏怜岁暮，英雄泪尽紫驼酥。
送别,孤独,秋晚自洞庭湖别业寄穆秀才,破村寥落过重阳，独自撄宁葺草房。风扯红蕉仍换叶，雨淋黄菊不成香。野猿偷栗重窥户，落雁疑人更绕塘。他日若修耆旧传，为予添取此书堂。
闺怨,想家,闺妇,斜凭绣床愁不动，红绡带缓绿鬟低。辽阳春尽无消息，夜合花前日又西。
咏物,想家,杜鹃,杜鹃叫林表，晓窗色初分。却忆动乡思，去年江外闻。
思乡,想家,怀李伯章,故园栖隐处，何得尔为群。握手先朝雨，论心到暮云。江湖双鬓短，日月两秋分。岂有同心者，令予不念君。
怀人,思念,有怀山中故人萧学文因题于古木画图之左并寄,梁塘远在武山西，千里相思意欲迷。庭下紫芝随露长，楼前红树与云齐。何由问讯传鱼素，每忆过从信马蹄。美酒输君閒百斛，只今安得醉如泥。
思乡,想家,邵弘远用陈祠部韵赋诗见寄和以荅之 其一,故乡遥隔一溪青，眼底湖山兴趣增。菊本剩栽多按谱，鱼秧新种未容罾。旧藏书富县签庋，重庆堂高衣采登。未卜何时能往访，怀人长望泖云层。
思乡,流泪,台感,居台二百载，九叶始敷荣。自处贫非病，相传笔代耕。问天何罪戾？误我是功名。一掬思乡泪，松楸弃祖茔！
山水,哀伤,游郭驸马大安山池,马嘶芳草自淹留，别馆何人属细侯。仙杏破颜逢醉客，綵鸳飞去避行舟。洞箫日暖移宾榻，垂柳风多掩妓楼。坐阅清晖不知暮，烟横北渚水悠悠。
思乡,想家,广武驿和壁上韵时九月六日也,宦辙东西到处家，故园秋雨老桑麻。路长万里无音耗，节近重阳负菊花。广武夜寒号冻雀，雁门风急飏惊沙。使车未断红尘迹，徒羡知还几个鸦。
思乡,想家,秋夜,络纬啼彻梧桐根，露泫白花凉有痕。纤云微袅月挂树，瘦竹乱摇风到门。岂惟幽光助秋兴，更喜冷艳清诗魂。乡心入夜耐寂寞，坐看落叶黏空樽。
思乡,想家,李老谷,十转山崦交，九度沙碛溜。始辞平漠旷，稍接山木秀。老病畏行役，慰藉得良觏。秋岭晚更妍，寒花昼如绣。故园夫如何，朝阳眩霜柚。
战争,想家,其二,都护今年破武威，胡沙万里鸟空飞。旄竿瀚海扫云出，毡骑天山蹋雪归。
悼亡,哀伤,哭姜义泉郎中,吾痛翟司马，又哭姜义泉。人生值变故，与世自相关。义泉死今日，司马肉未寒。义泉瘗今日，司马殡未干。桎梏非自取，几微隐祸端。悠悠天地里，展转属艰难。
山水,失意,游鸡鸣山寺,龙翔凤舞萃鸡鸣，老刹精灵舍利明。传檄与鱼供鹤俸，开经有字记花庚。山如得道同僧定，石复何辜耐客黥。可是梁皇成佛处，钟声日日打台城。
怀人,思念,寄周青在,白板岩扉负甲开，但无车马便蓬莱。风筛千个平安竹，雪压一枝偃蹇梅。慧业已甘灵运后，夜窗还待子猷来。红炉绿蚁春温在，莫枉相思一寸灰。
战争,想家,啸云,胡笳未奏边云悄，长啸一声山月小。狂虏归思悲夜老，身未到家心已到。山云不似塞云腥，云中倚阑时一声。悠然清闻四十里，何独重围空万骑。
田园,恐惧,春日田园杂兴,村居只是旧衣冠，北墅南园熟往还。雨外泥深牛觳觫，花边风暖鸟间关。躬耕自得莘郊乐，日涉谁知陶径閒。只说桑麻元自好，不须释耒叹时艰。
山水,孤独,登华顶峰遂至石梁断崖观瀑布,晨策凌绝顶，夕栖入浚谷。攒峰插天表，飞瀑掀地轴。昧险骛前赏，升虚骋极目。春风澹冲襟，朝曦扇轻燠。深桃点涧红，弱柳抱溪绿。想见花源人，胡麻饭应熟。神仙不可期，念此媚幽独。
思乡,想家,黄鹤楼,对酒忽不乐，言寻黄鹤楼。乾坤元气合，今古大江流。词客终相妒，神仙安可求？何当携玉笛，吹散故园愁。
思乡,想家,学舍除夕,淮海望乡遥，残年尚此宵。宫花簪胜在，官烛簇盘烧。白发思含菽，青毡一颂椒。追趋惭笔札，何补圣明朝。
思乡,想家,其三,故园当已雪，君定几篇诗。折竹声中得，煎茶味外思。吾人年岁遣，各自寂寥随。独有麻衣泪，都来两鬓丝。
怀古,想家,苏武归朝图,茂陵烟树碧萧疏，白首生还志不渝。面目依稀犹似昔，节旄零落巳无馀。归期不待羝生乳，远信真成雁寄书。颇有幽怀忘未得，梦魂时或到穹庐。
思乡,想家,五月五日宴乐志堂,绮席芳尊同燕喜，百年此日黯销魂。酒倾蒲叶知佳节，风动榴花忆故园。江上齐歌哀郢曲，山中犹有武陵源。愁看景物判酩酊，身世苍茫那可论。
思乡,想家,后归兴诗（乙酉六月）,南北神州竟陆沉，六龙潜幸楚江阴。三河十上频炊玉，四壁无归尚典琴。蹈海肯容高士节，望乡终轸越人吟。台关倘拟封泥事，回首梅花塞草深。
怀古,想家,咏史 苏武,中郎出玉门，簜节照绝域。使指未分明，奇祸谁能测。剑钝割不深，一朝来海北。霜风入氍毹，冰雪冻服匿。老羝石女儿，岁久无出息。遣来小居次，无何乳通国。古人凛垂戒，男女及饮食。多少英雄人，此心灭不得。万里十九年，费尽一生力。归来麒麟中，愁绝远山色。
思乡,想家,故园（代拟）,桑条麦珑接比邻，社酒家炊丐路人。风俗尚如他日否，凭谁细问故园春。
战争,想家,其二,猎骑呼鹰地，胡笳落雁边。梅花非故里，草色近新年。莫苦登楼望，聊须殢酒眠。江南多贵将，歌舞怅垂毡。
思乡,想家,南康元日,此日故乡酒，应怜千里违。是处萋萋草，王孙归不归。
山水,想家,登祝融宿上封寺诗,祝融尊与岱宗齐，仙境今容佛屋依。晓揖日轮知海窄，夜扪星轸觉天低。风高殿悉杉为瓦，云冷僧常绵作衣。莫剪光天坛下草，时巡要秣六龙嘶。
怀古,想家,金陵怀古,秦淮原接大江流，绮阁还临白鹭洲。五马旌旗曾北渡，八公草木护南州。夜寒玉漏严城雨，月满铜驼故国秋。江左繁华零落尽，几时王谢更重游。
怀人,喜悦,寄唐应德,南国逢新岁，东山怀故人。弃官如脱屣，轻世学垂纶。象外能齐物，尊中却累身。不知芳草色，何似茂陵春。
咏物,哀伤,梅,冻思嚼蕊嗅寒芳，隔月春非道路长。作意开篱通野岸，等闲寻步到池塘。
思乡,想家,鉴亭,石壁缘云白，松风特地哀。断鸿随眼没，秋浪擘山来。鼓急船头转，山明雨脚开。知公归未得，此作望乡台。
怀人,哀伤,卧疾遣怀兼荅亲知见存,往事凭诗史，新愁负酒徒。故人音信断，何处觅柴胡。
思乡,想家,仲至迁居同曹家西巷在蔡湖之北也 其三,陋巷本非朝市喧，亦无车马到吾门。清风对客忘朱夏，流水令人思故园。道曲柳阴低白昼，天涯月色照黄昏。一官彼此多闲暇，万事从容欲细论。
怀人,思念,寄贝勉斋冯桂坡,美人隔江水，相思江水深。江水日夜流，泛我东去心。春风百花老，把酒别草草。邂逅未可期，梅杏黄已饱。
咏物,想家,杨花,才看飞雪杨花似，又见杨花似雪飞。总与白头相映发，可怜老眼只依稀。乱随行迹铺苔径，故傍吟身透薄帏。念汝无情尚漂泊，天涯羁宦几时归。
思乡,想家,八月二十八日破晓出长台关,中原人物无刘祖，北陆关山走马牛。独向伊川哀被发，未闻临邑访长头。乡心迢递三千里，风俗华离十六州。有日澄清吾岂敢，鸡声寒动九边秋。
思乡,想家,中秋吴门即事,八月吴台暑气微，素魄濯露扬清辉。菱舟出浦欸乃唱，莲塘夹岸熠耀飞。浣纱女儿双白足，织锦小妇流黄机。青丝画舫冶游子，挟瑟鸣琴午夜归。
思乡,想家,杨柳词二首 其一,稽洛山边春草残，渔阳戍里夕烽寒。故园杨柳年年绿，只有闺人带泪看。
闺怨,愁绪,春怨,垂杨带雨烟沈沈，绮窗翠幕清昼阴。琵琶拨尽谁知音，一声望帝春事深。
山水,思念,登摄山最高峰,每愁飞鸟灭云端，石磴行来倦百盘。钟阜云开分晚照，吴江枫落入新寒。名山谁信身堪隐，世事终怜劫未阑。直恐哦诗增客感，松风还为卷波澜。
战争,恐惧,秋日郊行有感,偶因寻客去，骑马出青门。落日衔千树，寒流抱一村。田家收黍稷，场圃散鸡豚。父老惊心目，将军猎骑繁。
怀人,想家,怀上方山二首 其一,不到上方三岁久，茅茨长想结山隈。尽移细石教泉下，乱插繁花把径开。倦客春深归未得，故人书寄约重来。水筒云碓安排易，只欠江南绕屋梅。
思乡,想家,寿致政大司徒洪洞韩公,宰相从来自有真，故园消息几回春。遥看冉冉低垂翅，赢取堂堂老健身。鸟弄花枝春酒熟，山围寿域衮衣新。亦知海内瞻依在，还拟弹冠踵后尘。
怀人,想家,向亲回自宣城出示十二侄送行诗次韵寄之,最来谁作送行诗，山叠昭亭水宛溪。蜡屐定须同探赏，锦囊赢得是提携。索居野外薰风起，回望天涯落日低。往事旧游空太息，老身今已分扶犁。
思乡,喜悦,郑母寿歌,天回地迥浩茫茫，万象昭列四气翔。人生其中百念长，消松至灵空彷徨。持握径寸寿无疆，专静沈默道之乡。心游至和迓百祥，有子贤哲孙枝昌。委运任遇神不伤，念中无营身轻康。春妍景淑日载阳，莺鸣华发化无方。子孙拜上千年觞，心知和悦乐未央。
思乡,想家,胡笳十八拍 第七拍,星宫之君醉琼浆，矫如群帝骖龙翔。龙池十日飞霹雳，齐言此夕乐未央。玄圃沧州莽空阔，羽人稀少不在傍。深山穷谷不可处，托身白云归故乡。
思乡,想家,风夜程子至,天风响不辍，吹汝到空堂。夜动霜林白，寒摇落月黄。鼓钟连岁晚，砧杵入宵长。话尽苍茫里，因君思故乡。
思乡,想家,赋得四月清和雨乍晴,春风欲尽楝花香，海燕衔泥入射堂。微雨洒红成径路，新阴分碧到衣裳。江山对酒逢高会，樱笋行厨忆故乡。最爱夜深清影乱，一轮明月照绳床。
思乡,想家,春信,庾岭梅花喷雪香，灞桥烟柳弄鹅黄。故乡望断无消息，独倚东风雁数行。
思乡,想家,九日,江边枫落菊花黄，少长登高一望乡。九日陶家虽载酒，三年楚客已沾裳。
战争,孤独,折杨柳,陇头二三月，杨柳黄绿丝。郎行杨树下，骢马金络羁。马瘦不忍鞭，柳弱不堪折。出谷复入谷，落日独行客。水流陇山下，郎行陇山上。陇水东南流，与郎常相向。擒得南单于，能解单于歌。马鸣边地黑，同行皆念家。军书十二勋，金貂紫裤衣。郎从左边过，不知是阿谁。
田园,想家,村南,日晚村南驻小车，人同飞鸟共明霞。吟过树底微风起，影落溪流返照斜。远度岭云寻蕙草，閒搜石磴置梅花。欲归只隔樵歌路，便是青山谢朓家。
田园,孤独,山村独酌,腰剑如今不换牛，固应万事一时休。孤舟惯作潇湘梦，骏马宁思鄠杜游。毁誉要须千载定，功名已向隔生求。石帆山下秋风晚，买酒看云自献酬。
思乡,想家,寓秦淮寄冶城知己,萍踪无蒂数分携，海国羁魂易惨悽。千里归心逢腊尽，乱山残雪望乡迷。荒村落叶浑成雨，极浦寒潮亦到溪。遥想石桥梅发处，何由缩地一攀跻。
怀人,想家,山楼晚坐有怀同志,绿萝烟暝夕阳收，何处?啼更倚楼。京国故人分别久，楚云湘水共关愁。
思乡,想家,九日石庄阻雨,佳节不易至，故园胡未归。对雨坐长叹，中心如有违。登高望川陆，重阴蔽云霏。晚禾易生耳，豆落将为萁。农功既莫惜，孰云佳菊开。掇英泛美酒，已负邻翁期。
思乡,想家,次韵答柳仲修宣使,兵戈宇宙谁知己，风雨东南话故乡。禅伯自惭非觉老，诗豪今喜得刘郎。海门雁叫江枫赤，泽国云来野日黄。怅望庭闱空白发，菊花霜露几重阳。
咏物,失意,梅花,梅雪争春未肯降，骚人阁笔费平章。梅须逊雪三分白，雪却输梅一段香。
战争,想家,古塞上曲七首 其一,幽并儿百万，百战未曾输。蕃界已深入，将军仍远图。月明风拔帐，碛暗鬼骑狐。但有东归日，甘从筋力枯。
田园,失意,春日田园杂兴①,雨后散幽步，村村社鼓鸣。阴晴虽不定，天地自分明。柳处风无力，蛙时水有声。几朝寒食近，吾事及躬耕。
送别,想家,送李恬及第后还贝州,成名年少日，就业圣人书。擢桂谁相比，籯金已不如。东城送归客，秋日待征车。若到清潭畔，儒风变里闾。
田园,惊讶,庄上闲居,苦柏丛篁与屋齐，野云常宿药栏西。鸥情久定看春雁，鹤梦初惊怪午鸡。叶溜每令山犬吠，月明常赚夜乌啼。隔桥景物应如待，日引幽人过鹿溪。
悼亡,流泪,哭赵成德,鹤怅东岩夜，声悲不可闻。有图留水月，无句管烟云。身后空传稿，生前事作坟。忍思携手日，溅泪漫纷纷。
怀人,惊讶,寄题赣江亭,二水之会新作亭，主人文章子墨卿。我记斯亭且不朽，千载当与文俱鸣。题榜谁欤汉使者，风流好事饰儒雅。平生两君吾故人，安得系马亭阶下。鼓旗西征上奔泷，所思不见心难降。瞿塘纵有文鳞双，爱莫致之章贡江。
怀古,喜悦,和太原张相公山亭怀古,斗石类岩巘，飞流泻潺湲。远壑檐宇际，孤峦雉堞间。何必到海岳，境幽机自闲。兹焉得高趣，高步谢东山。
思乡,想家,初夏客怀,塞雁南来已北归，乡心空逐暮云飞。楝花落尽寒犹在，月下金波点客衣。
思乡,想家,翠玉楼,昏鸦何处落，野渡少人行。黄叶声在地，青山影入城。江湖行客梦，风雨故乡情。试问南来信，梅花三两英。
田园,失意,翁灵舒客临川因经从访之不遇闻过村居,闻道深村里，结茅三四间。买田因种秫，移树为看山。诗好人皆诵，身安心自闲。有时思雁荡，依旧棹舟还。
思乡,想家,其四十四,望望东武城，树上城门高。近城但见树，夹郭青葱交。就树列棚架，风叶鸣午涛。袒裸坐男妇，盲歌陈缶匏。故乡尔自乐，遑恤行者劳。彼还语行者，去去毋相嚣。
思乡,想家,陈次全长春轩,闻道新轩外，长春日日花。幽人自薖轴，佳卉对葩华。波浪千重险，烟云一望赊。徒思故园旧，短句寄君家。
田园,想家,浏阳太和铺次苏寨村壁间韵,田家春起早，鸡唱启柴扉。扫石临流饭，携锄带月归。晚山岚气寂，秋雨稻花肥。常恐天?作，飘飖结实微。
怀人,想家,春日端居谢都尉寄书至却报,春色何骀荡，幽怀只闭关。长贫因寡累，善病乃多閒。有雀堪罗径，无钱可买山。故人勤远念，千里一书还。
怀人,失意,沈启南访汝其通不遇写画赋诗寄之率尔次韵,虚室尘埃满榻生，故人来往惜空行。剡溪莫谓终无对，震泽从今重得名。山寺水村和梦远，渚花汀叶趁江清。题诗写画遥相赠，未必王郎有此情。
咏物,孤独,蝉,秖为耽幽寂，鸣君高树中。力微声自苦，讵敢怨秋风。
战争,哀伤,武溪深,五溪妖蛮盘瓠种，穴狐跳梁恃馀勇。汉庭老骥闻朔风，两耳如锥四蹄踊。南方毒雾堕跕鸢，五溪溪深军不前。健儿六月半病死，欲渡五溪无渡船。将军誓死心独苦，本为官家诛黠虏。谁知君侧有谗徒，刚道将军似贾胡。人生富贵一衰歇，会令薏苡成明珠。祁连高结卫青冢，文渊藁葬无人送。至今行客武溪傍，谁为将军一悲恸。
山水,愁绪,游山,小县曾闻鼓角传，云山深处梦相牵。年来还爱丘园近，老去偏于杖履便。树绕石头知客路，岩回谷口见人烟。携琴出郭茅堂宿，谁复含愁鸟道边。
战争,想家,误马曲,郎骑白马若练带，青绒作缰玉为辔。别时马前细属目，郎心或改马色在。太行山头烟雾深，马色亦似游人心。终日出门望白马，浮云细草何阴阴。占鸡卜响皆不定，鬼神那识杨花性。思君白发千丈生，兰花无香藕花病。人生不如燕子飞，朝衔青虫傍垒归。侬家花落叶满树，郎骑白马西家去。
思乡,想家,嘉州壁津,壁津渔火照江城，城下滩声彻夜鸣。寒笛莫吹杨柳曲，故园回首不胜情。
思乡,想家,次韵谢子良咏雪,晚来寒气重，景物故撩人。不厌诗雕肾，宁辞酒入唇。恍惊残夜月，疑梦故园春。欲倩何人画，纷纷飞玉尘。
田园,想家,别莆阳郡斋张文学归建安用后村韵,君住壶山参请遍，樗翁却似岭松孤。学如禅派求沩仰，师比医宗要扁俞。到此几尝名谱荔，归欤独忆故家鲈。我惭九曲身遥领，空诵仙经说黍珠。
闺怨,怨恨,拟唐宫词十首 其三,长门月转漏声催，自熨寒衣减带围。休怕官家嫌体弱，细腰曾是楚王妃。
咏物,恐惧,题竹,窗户昼萧森，空阶凝绿阴。不缘冰雪里，焉识岁寒心。
咏物,哀伤,咏芭蕉,剥尽皮毛见本真，此中无古亦无今。等闲窗外东风软，露出先天一片心。
思乡,想家,杂兴,溪上寒窗面绿漪，孤踪漂泊渺天涯。愁听火令抛长檠，醉折花筹记小诗。莺语难寻春去处，乡心偏等梦回时。文章满腹知何用，落得奔波两鬓丝。
悼亡,哀伤,哭妓徐素,清波双佩寂无踪，情爱悠悠怨恨重。残粉黄生银扑面，故衣香寄玉关胸。月明花向灯前落，春尽人从梦里逢。再托生来侬未老，好教相见梦姿容。
思乡,想家,其三,客舍桑乾已白头，故乡迢递在并州。吴山越水三千里，归梦时时过蓟楼。
怀古,失意,茂陵怀古,频年祠太乙，晚岁罢轮台。缑氏仙何往，瑶池信不回。红颜钩弋尽，白首子卿哀。失势秋风客，昆明又劫灰。
怀古,喜悦,咏史,清谈无实竟何成，空使深源负盛名。一样东山闲养望，谢公终不负苍生。
思乡,想家,过冯祥最高山思苍梧,秋风万里动南荒，梦里苍梧若故乡。深入高厓当虎穴，下看径路绕羊肠。树枝半熟无名果，花气徐来有异香。独喜此身尝险熟，不愁毒雾洒衣裳。
思乡,想家,石阡小咏二首 其一,日日看山退食迟，满庭芳草客来稀。宦游久有思乡念，只恋清閒尚未归。
思乡,想家,汴都至南京食樱桃,银盘日日饱朱樱，不负归辕过两京。身到江南梅未熟，故园风味梦关情。
思乡,想家,其二,独立江船晚，翛然自咏诗。如何今夕话，顿减故园思。时局方龙战，豪情慕虎痴。衡湘回首处，慷慨有馀悲。
思乡,想家,忆昨乙未九月一日作,忆昨离家日，今朝又一年。愁多头渐白，道在志愈坚。别泪秋风里，乡心夕照边。何当解罗网，霄汉载腾骞。
怀人,想家,秋日寄袁宗鲁,此身憔悴如秋叶，每见凉风只欲飞。想得故人新酒熟，应培黄菊待侬归。
怀人,哀伤,寄谢张尚书惠姜,故人千里惠鲜姜，佳味由来产异乡。犍谷雨晴红指润，雁山春暖白芽香。赠辛已得梅君意，施幻曾闻左氏狂。从此神明应不昧，报无琼玖兴空长。
思乡,想家,邮亭早饭,莽莽冲寒候，茫茫度板舆。孤亭聊小憩，病体得微舒。风物乡心切，盘餐野饭馀。檐前有饥雀，乞食下庭除。
思乡,想家,林木养高,平生林下拥皋比，笑看鹓雏集凤池。锦诰已承明主赐，云山还系故园思。鸿飞碧汉凌尘坌，鹤向青田啄玉芝。老眼静看人世事，夕阳亭外几枰棋。
思乡,思念,武林旅中汪昆厓金支皇汪苍舒程奕先江海澜汪子四诸子过访,西泠山水窟，烟云饶恢奇。翠羽巢芳林，紫萍涨华池。轩车过兰坂，飞盖相追驰。广坐集群贤，染翰抒丽辞。既笑枚皋拙，或悲相如迟。顾念旅游子，被褐怀所知。慷慨成篇章，河梁有馀思。徒蒙和氏盼，愧之连城姿。谢去不复顾，闻问安可期。
咏物,想家,咏雁,蓼红沙白日相呼，毛羽秋来性独殊。万里乡关惟雨雪，一生踪迹在江湖。稻粱多处人情险，芦苇深时野梦孤。何似寥天千岁鹤，芙蓉峰上顶如朱。
怀人,失意,秋晚由沛至丰车中书所见时经和庵家不得过访怅然忆之,沿堤路白映明沙，拂面风轻碾犊车。秋树夕阳鸦作叶，白墙寒雨土成花。非关北郭长耽隐，却为南村又徙家。忽忆故人鸡黍地，不禁凉思满蒹葭。
思乡,想家,感燕,故园门巷近乌衣，但见花开燕子飞。一自天涯与相别，可怜春尽未知归。绿杨庭院传声杳，芳草池塘顾影稀。何处修梁更堪寄，日斜江上倍依依。
咏物,想家,海棠,风卷晴霞空树头，东皇西去太真愁。可怜零落胭脂色，绿叶争如枝上稠。
思乡,想家,其十四,战哭多新鬼，江山非故园。几人全性命，作客信乾坤。骨肉恩书重，蛟龙窟宅尊。四郊未宁静，无梦寄归魂。
思乡,想家,湖上寓居杂咏十四首 其一,荷叶披披一浦凉，青芦奕奕夜吟商。平生最识江湖味，听得秋声忆故乡。
咏物,想家,鹦鹉,文采擅江东，陇山短梦通。有时寻稻粒，无计脱绦笼。侵晓梳翎惯，当窗学语工。聪明真误汝，天际看冥鸿。
思乡,想家,喜文通西归,每记江头举别觞，别来如昨几炎凉。年华莫问当时水，鬓发皆添近日霜。伏枥已甘常蹭蹬，凌云犹滞远翱翔。羡君标韵终萧洒，恰是花开到故乡。
田园,恐惧,次韵答吴苇村见怀,年来善病已衰徵，无寸长如薙发僧。多谢良朋远相念，试吟佳句恐难胜。云閒雁迥何人弋，冰下蛟寒未可罾。触拨孤怀当永夜，为君挑尽一窗灯。
送别,想家,重题（一作重题别遗爱草堂）,泉石尚依依，林疏僧亦稀。何年辞水阁，今夜宿云扉。谩献长杨赋，虚抛薜荔衣。不能成一事，赢得白头归。
思乡,想家,求何郎中山水图,故园修竹映松关，一曲溪流万叠山。五老天低红日近，三山台古白云閒。平村烟树连空阔，远浦渔舟自往还。无那别来怀梦想，凭君写入画图间。
思乡,想家,三月三日陵阳雨行,最怜春易暮，宿雨可能收。装薄寒犹在，烟轻绿遍浮。仆夫敢告倦，孤意自难留。望望乡关近，翻成历乱愁。
思乡,想家,舟宿桃花口,桃花口上有人家，落日孤帆系水涯。客子茶瓶浮蟹眼，渔翁茅屋傍芦花。半船凉月潮生海，两岸秋风浪拍沙。一夜故园归梦好，笑看松菊坐烟霞。
思乡,想家,客中清明,新火依微出远村，天涯时节独开樽。故乡陌上多车马，是处坟头有子孙。柳带缄来沾别泪，石泉梦后怆吟魂。此间我亦思家苦，绕郭青山似白门。
战争,想家,其二,生来眠食在雕鞍，霜入弓刀不觉寒。岂畏胡儿频挑战，却嗔烽火报平安。
悼亡,想家,哭友人,逢著南州史，江边哭问君。送终时有雪，归葬处无云。官库惟留剑，邻僧共结坟。儿孙未成立，谁与集遗文。
山水,哀伤,登山吟,倚空壁立不知秋，万壑风烟翠欲流。飞鸟直登巅上望，白云黄鹤两悠悠。
怀古,喜悦,览古感时偶成十古律 其一,知己世不易，知人吾亦然。方共东山隐，甚谓安石贤。物议善翻覆，时情多变迁。何如饮清泌，高咏白驹篇。
思乡,想家,其四,傲吏风尘强破颜，岁星浪迹寄人间。那堪对酒浮黄菊，自起开笼放白鹇。望去乡心随雁足，愁来丛桂遍秋山。修琴卖药饶生事，叹息迷津欲闭关。
山水,想家,登昆山次高陵韵,扪葛攀萝一径微，几年曾此扣禅扉。苍岩笑我行将老，白鸟迎人却更飞。溪月自然能耐晚，山云何事不知归。五湖多少秋风在，欲剪残荷补素衣。
思乡,想家,其二,宦辙梅关北，乡心笠泽东。未须逢狗监，且自学鸡翁。薄暮鸦栖树，清宵雁唳空。年来游已倦，踪迹类飘蓬。
思乡,想家,赠客忆乡,万国风尘际，迢迢别雁行。故园春草满，客署晚云凉。梦破三更月，花开两地觞。归期无定日，空感鬓边霜。
怀古,想家,钱塘怀古题仙源云仍家谱,前朝遗老尽销磨，感慨临风发浩歌。地辟天开新日月，龙飞凤舞旧山河。西湖夜雨红莲少，南苑秋风碧草多。惟有浙江潮水好，年年此日涨鲸波。
送别,想家,送敏中归豳宁幕,六十衰翁儿女悲，傍人应笑尔应知。弟兄垂老相逢日，杯酒临欢欲散时。前路加餐须努力，今宵尽醉莫推辞。司徒知我难为别，直过秋归未讶迟。
思乡,想家,瓶梅,爱尔菲菲艳雪姿，高斋清案最相宜。故园千树开还落，却向黄州借一枝。
战争,愤怒,其二,将军皆卫霍，不复见韩彭。驰骋沙场日，时时意不平。
怀人,思念,代书寄北海幕赵充道太博（熙宁二年）,自从终鲜罢吟哦，聊为临风一浩歌。别易会难情不已，登高望远兴如何。百年可惜时无再，千里相思事更多。今日樽罍真北海，况君雅重几人过。
思乡,想家,次兰阳,人烟开夕照，草木带河声。沙软便车路，堤高过县城。官程南北凑，水道古今争。到此乡心动，今宵有梦成。
咏物,想家,马,不识天闲路，徒甘塞草肥。有时冲雪去，何处踏花归。苜蓿三秋老，风尘一顾稀。更堪悲伏枥，千里壮心违。
思乡,想家,其五 闽岭停骖,辞家上京国，念我同气良。会难别何易，归途阻且长。行行及闽山，停骖见故乡。故乡欣已即，北望仍徬徨。伯也独远居，我怀焉能忘。
思乡,想家,招隐六章（选三） 其二,入山一以深，遂生古薇蕨。采之无所贻，食之甘如鳜。孟春草木多，生机常泼泼。回首望乡闾，棘荆生庭闼。居者罹忧患，去者为蹙额。何为溷世人，盗泉以疗渴！
思乡,想家,喜吉上人至,邺北至夔城，三千里外程。劳寻苦吟伴，独入乱山行。楚水秋无际，巴猿夜有声。逢师不能寐，因话故乡情。
山水,哀伤,游石嵓山次壁间韵,乱峰环绕一峰巉，杖策寻幽到石岩。古寺云烟隔钟磬，高秋风雨满松杉。扫除世事经千卷，摩荡愁怀剑一函。我欲吟诗登绝顶，长空飞鸟夕阳衔。
思乡,想家,题开元寺古佛,天堂闻说即苏杭，古佛何曾返故乡。冷笑南人为佛诳，却贪极乐住西方。
思乡,哀伤,岳王坟,崔巍中兴业，浩荡英雄才。刺身誓日月，驱甲鸣风雷。艰哉朱仙镇，天地划再开。君王亦何意，自卷旌旗回。中原本吾土，突骑胡为来。家昏鬼蜮啸，国破长城摧。宰木空南向，厓山益悲哀。举觞酹宿莽，歌罢魂俱颓。
思乡,想家,有感,越客居梁久，为歌尚越声。只缘秋夜苦，长系故乡情。三径黄花暗，孤灯白发明。忧来独凭槛，鸿雁正南征。
怀人,哀伤,次王吉夫暮秋旅怀韵 其一,风吹白日下遥天，容易人间换岁年。菊老不随霜共落，云飞却与雁争先。探囊野草皆为药，入市山梨便直钱。远道故人成久别，每因景物思绵绵。
闺怨,想家,春闺怨 其一,春雨池塘草发芽，春风庭院柳飞花。韶光尚有归时节，何事游人未到家。
怀人,喜悦,和凤山宗伯留都寄扇韵,笑谈常把肺肝倾，去就何心较重轻。花竹园林春未老，云霞楼阁眼还明。回瞻北阙恩难报，稳卧东山梦不惊。自分疏慵当弃置，却怜天上故人情。
思乡,想家,其十三,感恩知己古来难，匏竹同声始叩弹。小海歌来羁夏统，大山仙去困刘安。不知饭颗因何瘦，谁念绨袍至此寒。却忆故园风雨里，渔樵相狎有馀欢。
思乡,想家,小轩夕坐归思浩然,阅尽人间是与非，乡心恋恋北山薇。坐怜黄菊霜前老，笑指閒云雨后归。已学庄生齐得丧，懒从詹尹卜从违。归欤袖却屠龙手，重向江头访钓矶。
怀人,思念,春雨寄王子,南山终日沈烟雾，卷帘忘却湖中树。野鸟争喧沙岸旁，行人醉失溪边路。渡头杨柳已增悲，遥怜楚客重相思。白云湖上衔杯日，为忆春风花落时。
思乡,想家,平浪神祠感旧,转眼韶华四十秋，此身直拟泛虚舟。重来古寺人如旧，尚有残僧记昔游。隔院轩窗堆瓦砾，故园祠墓感松楸。一官流浪成何事，坐对庭乌叹白头。
田园,想家,春日点翰堂即事促吴元朗为题午亭山村图,丘壑何曾似远林，曲栏深榭几沉吟。野桃破晓红仍浅，霜竹经寒绿故深。二月风光真漫浪，三春楼阁倦登临。午亭题句如相赠，好在溪山画里寻。
思乡,想家,十六日赏菊浩歌亭,已谢登高节，仍追九日筵。花开当月下，雁起是霜前。物色聊尊酒，乡心隔岁年。过时吾更采，迟暮尔何怜。
田园,哀伤,其七 前村牧笛,沓霭山村静，悠扬草路遥。调高初上陇，声近渐临郊。落日凝寒岫，悲风动柳条。太平民事好，日日换新谣。
怀人,思念,詶裴侍御留岫师弹琴见寄,君同鲍明远，邀彼休上人。鼓琴乱白雪，秋变江上春。瑶草绿未衰，攀翻寄情亲。相思两不见，流泪空盈巾。
山水,喜悦,登玉泉山赏遇楼,高楼山西麓，松竹颇潇洒。丹梯栖嵲屼，攀跻劳毋乃。亟来率未登，目存心已在。今朝到夤缘，骋望神怡倍。偶读壁间诗，忽尔隔十载。可以悟驹隙，亦足觇疏怠。复不免新作，自问聊自解。
思乡,想家,其八,无衣客子半天涯，何处相逢拂剑花？三月故乡消息断，更呼鹦鹉报谁家？
怀人,思念,春日寄怀二首 其一,沈沈无语意如痴，春到窗前竟不知。忽见寒梅香欲褪，一枝犹忆寄相思。
思乡,想家,次韵宜掾徐子美见寄,忽逢便翼寄新章，不惜明珠满斛量。姑孰万家花映竹，丹湖千顷月和霜。结庐已许陪吟社，衣锦应须返故乡。底事却言归未得，梦魂犹欲泛沧浪。
思乡,想家,其二,远天惟鸟道，近况逐云愁。燕甸风尘剧，龙沙日月流。亲朋行处少，山水故园秋。却恨当年别，临歧不我留。
怀古,孤独,平山怀古次林内翰韵,粤山深处赤龙游，国步艰难到此丘。瘴雨愁云迷旧垒，紫宸黄阁在孤舟。昏昏海色销王气，岌岌南冠学楚囚。却叹鼎湖龙去后，萍踪又逐水东流。
闺怨,怨恨,长门怨,天上神仙也别离，人间那得镇相随。不须贵买临邛赋，只想君王未见时。
思乡,想家,岁暮,吏退鸟啼公事稀，南山坐对云依依。冰生幽壑群龙寐，雪洒空江独鹤飞。芳草向人巳寂寞，梅花何意犹芬菲。故园松菊为谁好，岁暮山中人未归。
思乡,想家,秋兴和金大仁甫二首 其一,物候催巢燕，秋声报野蝉。树深全隐屋，池小恰回船。白鸟梳晴羽，丹榆缀古钱。故园栖遁乐，留语记兹年。
思乡,想家,影山草堂人日,濛濛细雨湿年华，冷落山城鼓不挝。传座几犹缘旧俗，馈春无复见贫家。人因乱后难言节，草趁寒疏渐吐芽。为忆故园溪水上，香镫谁照墓门斜。
山水,失意,游能仁寺,驱车南国破朝烟，醉扫苍苔石上眠。九月霜清猿啸苦，诸天风静磬声传。不堪摇落逢秋日，况复蹉跎入暮年。问水寻山聊尔尔，拟将穷达任皇天。
战争,想家,书草萍驿二首 其一,一战功成未足奇，亲征消息尚堪危。边烽西北方传警，民力东南已尽疲。万里秋风嘶甲马，千山斜日度旌旗。小臣何尔驱驰急？欲请回銮罢六师。
怀人,想家,寄四明诸友,海上归期苦恨迟，归心日与海争驰。故人有待吾衰矣，一寸寒灰万缕丝。
思乡,想家,严霜篇,严霜下原隰，秋草日以衰。游宕思乡井，飞禽重徘徊。庭柯畏金丸，参天怒冯夷。寒猋忽朝夕，高木先折摧。岂无劲羽翮，不离故山枝。故山不可离，寒猋无已时。巢卵讵复惜，托足良多岐。南翔盼北岫，东集念西驰。饮河惊浅浪，野田农人欺。仰见云间雁，悔蚤不追随。晚尚未易决，奋翅何忧迟。
思乡,想家,观游山记感旧寄霍子侔,故园别后有馀念，旧记重看无限情。山倚日中支暑气，水从云外落秋声。向前世务心犹壮，忆昔溪居眼自明。携手逸民今在否，杯茶谁与话平生。
田园,想家,过东村,芳草沿溪一径斜，绿荫垂柳是谁家。重来不见桃源树，何处东风问落花。
咏物,哀伤,芭蕉,芳心密捲细抽红，叶叶依阑扇晚风。最恨夜来疏雨过，凄清偏入梦魂中。
思乡,想家,藤江舟中怀周贵谔却寄,烟波凝望远，簿领入舟闲。野泊同鸥宿，乡心逐水还。开樽聊自劝，得句倩谁删？时有寻君梦，柴门莫夜关。
田园,恐惧,村居,年来小隐占溪山，未碍柴门竟日关。睡美好将残梦续，心虚频把旧诗删。草深荒径鸣蛩冷，叶落空庭坐鸟閒。几度新霜寒橘柚，垂檐秋色已斓斑。
咏物,喜悦,雨,江南春盼晴，冀北春艰雨。损彼益此间，两地均得所。族云迩日浓，脉起东郊土。勾萌含润泽，韶景滋和煦。朝来霏细丝，乐趣同农父。濯枝声不喧，津茎叶初吐。园林致益佳，大似吴江浦。或云翠华旋，风气随来叙。其然岂其然，予惟勤相辅。
闺怨,想家,闺情,闲拈花片贴纱窗，绣幕斜飞燕子双。细数归期相次近，倚楼日日望春江。
思乡,想家,瑞金道中即事 其二,选胜寻芳去，驱车雨雪迟。乡心随旅雁，野况逐山麋。村叟迎旌旆，山童讶鼓鼙。庾关何处是，寒断鬓边丝。
怀人,思念,寄喻赓三,春来频客素馨田，想见高吟百卉前。琼海罢官唯白发，蜀门归路在青天。埋名后代还谁赏，廉吏今时不谓贤。同是旧人君更老，相思遥寄梦熊篇。
咏物,想家,雪,上帝无私意甚微，欲教霖雨更光辉。也知出处花相似，可到贫家影便稀。云汉风多银浪溅，昆山火后玉灰飞。高楼四望吟魂敛，却忆明皇月殿归。
思乡,想家,示杨水西,亲远更家贫，将归未有因。相逢难说与，君是故乡人。
思乡,想家,立春前一日韩太史绪仲何进士卜熙黎山人不回过寓赏梅,东风吹暖腊梅知，索笑巡檐得几枝。春色共怜京国早，芳华犹比故园迟。含情易入仙郎梦，赠远长违驿使期。浊酒清灯聊此夜，催残寒雪又花时。
田园,失意,梁溪陈君石臣顾君景村示感怀唱和诗，不觉枝痒，因依原韵奉答一首,四海谁为新旧盟，光阴忽忽卌年更。苦甘宜识悲中乐，忧患当知死里生。苍鬓频摩无好意，白云间观有馀情。迁乔入谷寻常事，难淂嘤鸣和唱声。
田园,想家,田家,禾黍芃芃愿不违，衔泥燕子绕梁飞。闺中少妇条桑去，携得盈筐趁早归。
田园,哀伤,苧萝村,越国荒村说苧萝，曾闻此地幻娇娥。浣纱遗迹知何处，满目悠悠空绿波。
思乡,想家,蚤春园桃盛开亲友携酒过赏得春字,柴门别是武陵津，金马初辞侍从臣。赖有小桃开野径，暂攀游骑驻芳尘。临风乍发藏歌鸟，映水时翻见丽人。几度花前得共醉，那能不惜故园春。
思乡,想家,其四,去后霜烟色色殊，行藏偶尔谷于菟。青山作侣夫何阒，白石同人亦不孤。禁虎谅应冯禹步，执魌还用进桃都。故园自有馀兰畹，斗世战身似我愚。
怀人,思念,岁暮怀张季长,已迫桑榆景，况逢梅柳时。功名终自误，老病独如期。醉眼嫌天迮，孤吟觉鬼悲。唐安在何许，无字寄相思。
思乡,想家,初渡江书寄故园,渡尽长江万里津，岭梅溪柳几株新。故园无恙芳菲在，草色青青似怨人。
思乡,想家,湘口驿再会华少参夜话①,棹弭湘江曲，杯传楚夜深。激昂千古意，缱绻两乡心。接坐波光逼，扬舲曙霭侵。未须论别绪，还续短长吟。
思乡,想家,其二,乡人新自故乡来，千里鱼书手自开。闻道家山风景好，玉笙吹月共徘徊。
思乡,哀伤,石门,落日石门近，离怀苦未安。人烟争入浦，夕鸟倦啼寒。历历吴江尽，悠悠岁序阑。不知霜月下，犹作故乡看。
思乡,想家,马上,马上值寒食，途中非故乡。山川劳跋涉，风雨助悲凉。碧树鸟相语，幽林花自芳。不辞趋道路，多愧负春光。
战争,想家,古塞下,烽火甘泉月，旌旗灞上云。汉王能奋武，偏召李将军。
思乡,想家,次龙门琦公见寄韵二首 其一,扁舟远适越溪滨，双桨惊飞白鹭群。要趁秋江三尺水，去看山寺九峰云。西风网罟沿村集，落日钟声隔水闻。好对黄花同一醉，故园晴色晚如熏。
闺怨,怨恨,寒闺,小窗寒意晚来严，瘦玉腰支半臂添。睡思不堪将茗破，病怀偏觉与香嫌。间和镜影论心曲，只许炉熏着指尖。正是扑帘风信紧，为谁轻立到琼檐。
战争,想家,其五,黄云黑水古边州，北风吹笳汉将愁。夜深饮马长城窟，明日枭胡紫塞头。
咏物,恐惧,子规,游魂如可见，况复雨霏霏。隔水栖无地，经春叫不归。影随芳树没，声入野花飞。那忍东风里，凄凉上客衣。
悼亡,想家,哭唐珊（珊时应举道亡）,洗耳沿途听捷音，捷音未到讣先临。苗生南亩初成秀，云出西郊未作霖。天上遽传宣李诏，世间空有铸颜金。青年妙质归冥漠，负我平生望汝心。
闺怨,想家,其二 闺情,金丝蹙雾红衫薄。绝代佳人何寂寞。鸟飞残照水烟开，霜覆鹤身松子落。朝来始向花前觉。瘦竹亸烟遮板阁。但曾行处遍寻看，不然日暮还家错。
思乡,想家,楚余生千里过访乞诗四绝以赠其行 其一,握手新知话未央，狂歌深夜舞鱼肠。兰陵百斛犹堪醉，莫指宜城忆故乡。
思乡,想家,过荆山寺,丛条曾欲截来辕，应讶行人数往还。归老故园犹得在，满斟杯酒谢荆山。
怀人,思念,寄沿山别驾乌延子忠,我识颜别驾，风度修且閒。近持五色笔，辉光动南蛮。甘饮石井水，卧治鹅湖山。玉峰露洒洒，枫林佩珊珊。表表台阁姿，岂久州县间。相思不相见，可望不可攀。海风吹夜月，飞度七闽关。
思乡,想家,塞上五月见蝶感怀,五月塞边才见蝶，令人忽动故园情。牡丹亭馆微风暖，芳草池塘细雨晴。花底扑来歌扇小，酒边飞逐舞裙轻。蘧蘧肯作江南梦，沙漠应知负此生。
山水,孤独,登黄鹤山次吴荷屋中丞韵 其一,乱馀莫问古时楼，黄鹄危矶迹总留。景擅汉阳川上阁，地雄云梦泽南州。仙踪杳杳人难讯，秋水茫茫客正愁。鸿雁不来劳北望，中原何日战尘收？
怀人,孤独,寄周还梅中秘,闻作凤池客，拜官殊少年。看花帝城月，珥笔御炉烟。道谊襟期在，文心锦绣传。思君望北斗，杳杳紫微天。
田园,想家,驻跸端村,延釐台麓归，取便省南畿。仁祖恩今在，慈宁寿古稀。烟宫宜豫养，八政慎几微。猎舫沙汀集，聊将试水围。
思乡,想家,陶靖节像,解印归来尚黑头，风尘吹满故园秋。一生心事无人识，刚道逢迎愧督邮。
思乡,想家,其二,南浦春归已摘瓜，欲尝新味却咨嗟。故园滨海东风冷，想得如今未着花。
悼亡,失意,哭李文忠公,浪涌龙门砥柱倾，九州惊失李西平。一生功罪青天在，两戒山河只手擎。末路英雄真短气，中兴将帅最知名。长淮浩荡精灵萃，申甫重生佐大清。
思乡,流泪,庚子放后舟中赠信臣二首 其一,与君相对数秋晨，几度高吟涕泪新。携手正当黄落日，入门俱有白头人。岂应我辈长贫贱，莫漫相逢说隐沦。枫叶亦知游子意，寒声萧瑟古江津。
怀人,孤独,冬日忆友,寥落园林度小春，枝头橙橘摘黄金。蟹螯樽俎新礼美，剪烛连宵忆故人。
思乡,失意,其八 古洞生烟,洞口斜阳海气蒸，茫茫宇宙想神凝。境非吾土终惆怅，不见温陵见万陵。
战争,想家,赋边诗,九边烽火四方闻，臣子忧劳为国分。民部岁赍供战士，敕书时下励将军。莫将和议为筹策，但以忠诚谕檄文。廊庙吁谟心一定，折鞭堪逐虎狼群。
怀人,思念,沅陵驿舍有怀剑昙梦庐,十年风雨鬓丝凋，眼底春深路几条。为问相思何处是，乱云孤树五溪桥。
咏物,喜悦,兰,韦曲名园好，习池胜事繁。午风披蕙带，秋色上苔痕。密树云成幄，疏篱水绕门。不烦除客径，吾欲藉兰荪。
咏物,愁绪,柳,静是无憀动是狂，秋蝉两两抱斜阳。不知才思能多少，瘦得腰肢似沈郎。
田园,失意,将筑南屋借功田家,先人敝庐寄西南，不归三纪今何堪。卜营菟裘阅岁三，西成黍豆馀石甔。借功田家并钁杴，农事未起来不嫌。并遣浮客从丁男，芒鞋秃巾短后衫。杵声登登骇闾阎，期我一月久不厌。我方穷困人所谙，有求不答心自甘。一言见许不妄谈，饮汝信厚心怀惭。晨炊暮饷增醯盐，归时不碍田与蚕。
思乡,想家,宿樟亭驿,夜半樟亭驿，愁人起望乡。月明何所见，潮水白茫茫。
怀人,思念,寄上徐龙湾比部,相思木叶落，迢递起重哀。瀚海云初断，卢龙秋正来。惭无国士报，独忆凤城隈。坐令生华发，临风一痛哉。
思乡,想家,己亥除夕,湖海椒觞十五星，故园咫尺却扬舲。流年与日相将去，归梦兼愁总未醒。腊鼓何如鼙鼓急，闽船犹并越船停。春来消息茫无据，起把菱花仔细听。
山水,思念,庐山瀑布,有山来便有，万丈落云端。雾喷千岩湿，雷倾九夏寒。图中僧写去，湖上客回看。却羡为猿鹤，飞鸣近碧湍。
思乡,想家,雪后,缭墙茅屋闭孤城，寒压晁厨火未生。连日穷阴疑有雨，五更微雪径成晴。坐销短晷经檐影，閒听邻家压酒声。天意似催梅信早，望乡孤客最关情。
山水,喜悦,游正观寺次刘绍韵 其一,黄花樵悴倚东篱，碧草廉纤蔓曲池。入室早逢僧慧可，来游还共郑当时。山川佳气寰中胜，云水高踪世外期。今日上方随喜去，秪应祗树采三芝。
怀人,失意,春中忆元二,雨歇万井春，柔条已含绿。徘徊洛阳陌，惆怅杜陵曲。游丝正高下，啼鸟还断续。有酒今不同，思君莹如玉。
战争,想家,寄渭州经略王龙图（诗见残宋本，他本皆无）,儒将一临塞，虏尘无犯边。卷旗瞻汉地，收马入胡天。练卒朝营鼓，鸣筝夜峡泉。遥知玉关路，烽火不须传。
思乡,想家,其三,万壑奔流下，千山积翠连。帆飞五岭驿，猿挂九秋天。客路浮云外，乡心落日前。吾生犹未定，江汉是馀年。
山水,喜悦,游烂柯山 其一,登岩已寂历，绝顶更岧峣。响像如天近，窥临与世遥。悠然畅心目，万虑一时销。
怀人,思念,寄马民立在越上并简盂季成,半生书剑各飘零，千里相思望窅冥。春水鸥边吴树绿，夕阳马上越山青。依刘已是同王粲，适度何由似管宁。故旧见君还问我，钓船只说寄烟汀。
思乡,想家,其二,七载幽窗与世忘，故人感激意偏长。圣明未肯杀忠直，早晚吾将归故乡。
战争,想家,寄王比部元美塞上,万里烽烟接塞垣，西风立马望中原。浮云尚走陈琳檄，明月还开庾亮尊。青草北临沙碛断，黄河秋绕蓟城翻。汉庭正是筹边日，谁遣长缨到玉门。
思乡,想家,园梅三次作花,三翻破腊到南枝，适值移家避地时。雪霁故园归便得，好教缓缓放幽姿。
思乡,想家,初秋,落日关河笛一声，感时怀抱若为平。燕台已朽千金骨，秦塞虚防万里城。大火西流金有令，长江东去水无情。故园回首干戈满，空负沧浪白鸟盟。
思乡,想家,寄书儿曹修葺山居,自悔出山误，由来归梦频。每看客邱月，偏忆故园春。鸣鸟惊时变，荒丛著雨新。可怜湖石畔，只少白头人。
思乡,想家,其二,人谓狂生本不狂，漆身吞炭事何常。乱馀宾客搜亡命，赦后英雄耻故乡。宝剑尘封三尺水，麻鞋寒踏九州霜。随身一掬澜翻泪，不哭穷途哭战场。
思乡,想家,宿白鹤道院,老向云山恋故乡，梅花扶我卧禅床。飞来一片松间月，留照岩前永夕香。
怀古,哀伤,燕台怀古,高城落日晚烟平，郭隗台空蔓草生。老树寒鸦同黯淡，断碑荒冢吊清明。惊沙久没昭王垒，古道犹传耶律营。我亦频沽燕市酒，悲歌那复见荆卿。
怀人,愁绪,寄外,镇日多愁屡废餐，闭门独坐遣应难。庭前别我春犹在，月下怀君梦又残。万点落花谁著眼，一声飞雁独凭阑。梦回湘簟无消息，更启前书仔细看。
思乡,想家,朗宁署中夜坐（时从苍梧移驻）,閒吟贾岛诗中句，月色蛩声坐晚秋。莫问乡心何处尽，苍梧今夕是并州。
闺怨,惊讶,春闺怨三首 其一,春尽辽阳无信来，花奁鸾镜满尘埃。黄莺恰恰惊人梦，欲到郎边却么回。
怀古,失意,咏史诗 汴水,千里长河一旦开，亡隋波浪九天来。锦帆未落干戈起，惆怅龙舟更不回。
怀人,想家,汝南赵良弼顷以中丞出抚荆襄遂南至于衡岳望予于岭外因使使讯焉且示近作及先后见梦诸篇予乃掇其略和之凡得四首聊以寄怀云尔 其二,清梦遥闻入楚天，犹疑共卧董村田。岂予无梦浑忘却，祇为思君多不眠。五岭病馀愁尚在，三苗俗化信方传。诗来自觉关幽兴，不是高唐神女篇。
思乡,想家,题翁粤初姻友约心轩四首并得心字（录二） 其一,承明方奉诏，忽动故园心。司马勋劳旧，神驹雨露深。阶兰时绕砌，径菊日成阴。偶有相如渴，天将渥尔襟。
田园,想家,二月三日放舟至木渎宿石心村居越日登灵岩山远眺循麓过披云庵看梅冒雨而归纪游 其一,薄雾恋山坳，日在征鸟背。出门一舸浮，峭碧点波碎。横空见塔尖，如佛影孤髻。逾近烟水阔，舍舟见古寺。我友汪居士，避俗隐兹地。布被可留客，门巷不嫌隘。桧雨烧团茶，饫口园官菜。卧听万壑风，足洗胸中秽。
战争,想家,周都阃归长沙寄赠一首,将军长揖出江城，笑解兵符野服行。制敌无惭古名将，谈经元逐鲁诸生。桑榆日短归何恨，薏苡天高谤莫明。衡岳洞庭收壮观，玉关铜柱谢浮名。
闺怨,孤独,秋闺曲,沉水香销白玉壶，薰笼斜倚月明孤。狂夫尚作潇湘客，夜夜金风落井梧。
山水,恐惧,登黄山莲花峰,五丁畏难未开凿，峰顶至今无路通。三神若螺逸海外，二目如粟堕井中。烟云卷缩似潮落，猿鸟坠匿疑劫空。惟有丹台一明月，当时曾照轩辕宫。
思乡,想家,奉柳太常道传,乌蜀先生双鬓丝，莼鲈江上故园思。水光闪闪金壶墨，石理硁硁玉佩辞。水落鱼龙秋不雨，月明乌鹊夜无枝。名山蚤选藏书穴，趁取蒲轮未召时。
悼亡,失意,哭张修撰亨父次谢祭酒韵,清诗万首敌千钟，身世飘然一短蓬。早死贾生非不遇，后来扬子亦难逢。岂知冀北空无马，须信人中亦有龙。珍重平生谢安石，吴中不负若堂封。
思乡,想家,端阳偶兴,蕉萃天涯旧业非，两番裘葛淡忘归。结繁夏木临窗静，未老春蚕抱叶稀。杜亮爱才知恋主，兰成去国叹无衣。故乡一别音书断，回首江关意绪违。
战争,愁绪,其十,寒声一夜传刁斗，云雪埋山苍兕吼。诗成吟咏转凄凉，不如独坐空搔首。漫漫胡天叫不闻，胡人高鼻动成群。寒尽春生洛阳殿，回首何时复来见。
战争,想家,逢病军人,回望魂犹乱，归支病缓行。道傍将掩骨，塞外即前生。店主辞孤宿，军装付破城。便令身战死，序绩不知名。
田园,恐惧,过村家,细莎村路绕山斜，涧水西头一两家。桑柘叶干鸠雨歇，茅檐索索响缫车。
思乡,想家,宿阊门,霜满乌啼夜月寒，客窗灯火对愁看。故园相去无多路，便觉今宵睡不安。
怀人,思念,寄张淑,艳舞娇歌张淑家，相思相隔海东涯。齐王城下寻常见，笑折杨枝雪白花。
咏物,失意,雨,点幔复侵帘，更疏漏转添。稍闻凉气入，微怯晓风尖。跳户蛙先喜，翻檐鹊试占。人间惆怅意，只是晚廉纤。
山水,想家,登金山,奇特开山老，江心一味禅。众流将到海，万顷忽擎拳。绝境宜衰病，归途憩静便。故巢心未死，又上逆风船。
思乡,想家,其三,倏报南天未息氛，楼船飞鹚渡江濆。帆头应挂故乡月，陇外不知何处云。
思乡,哀伤,嘉善道中,纱窗临水水盈盈，吴语烟中渐次生。最是楼头残梦觉，等闲犹作故乡听。
思乡,想家,出郭闻百舌,故园何事最关春，百舌枝头狎众禽。料得万花浑不睡，听渠说尽落星心。
思乡,想家,御命归乡蒙赐锦衣,九重宣旨下丹墀，面对天颜赐锦衣。中使擎来三殿晓，宝箱开处五云飞。德音耳聆君恩重，金印腰悬已力微。更待临轩陈鼓吹，星轺便指故乡归。
山水,惊讶,游倚帝山二首 其一,山间非吾心，物表翼所托。振衣超烦滓，策杖追岑壑。绝地穷?岈，造天究磐礴。迩临烟霞积，逖睇宇宙廓。俯惊白云涌，仰骇飞泉落。苔浓鲜翠屏，松古丽丹崿。目冀睹乔羡，心希驭龙鹤。乃知巢由情，岂伊猿鸟乐。
闺怨,愁绪,春闺,芳杜伤心碧，空庭花雨飘。鸟衔幽梦去，柳绾别魂遥。青被藏金鸭，红楼冷玉箫。不关离思苦，金粉为谁销。
思乡,想家,孝感县,萧索江干县，林端见客樯。山川错吴楚，人物混荆杨。风略寒芦阵，云迷夕鸟行。故乡同见月，谁记白头郎。
战争,流泪,其四,百战关山马槊高，耻将阶级斗萧曹。两河子弟能谈剑，一矢君王已赐袍。此日大家亲较武，他时年少定分茅。功成老将无人识，看取征南带血刀。
战争,怨恨,艨艟行,汉作楼船三百尺，江南父老何曾识。船头击鼓转红旗，船尾踏车人不知。君王英略似汉武，要挽江心射蛟弩。天戈指日殄匈奴，先遣偏舟下江浦。三年血满秋江红，洞庭摇落悲秋风。漫山栅水作城寨，逆气不腥河伯宫。惊涛捲地喷飞雪，艨艟一出千艘空。将军自驾木城去，莫叹龙骧作阿童。
思乡,想家,喜雨次答郑文峰正郎,使君本意为澄清，先遣仁声作雨声。百里望馀青障合，三农舞破绿蓑轻。贪看?稏行来湿，爱听芭蕉坐到明。无数乡心与时事，每吟佳句候秋成。
思乡,想家,寄省中诸老,台衡森列宿，伊迩紫薇垣。诸老临清地，匡时在直言。醴泉方浩瀚，凤鸟任腾骞。我独南征久，年来忆故园。
田园,喜悦,渔村夕照（以下潇湘八景） 其二 山寺晚钟,美人杳何处，盈盈隔和水。遥遥云外钟，日落暮山紫。
怀人,想家,浮生一首怀裕之,汉节飞云外，秦城落照边。浮生空自老，归计定何年？泪满陈蕃榻，心摇祖逖鞭。短诗聊遣兴，羞向故人传。
战争,想家,排遍,晓月三关落，秋风万里来。将军开马邑，战士下龙堆。
山水,哀伤,登泰山二首 其一,朝登泰岳望蓬莱，晚带斜阳兴未回。一路草香都是药，千林树老尽生苔。浮云似水流将去，怪石如人立起来。几度叮咛与童仆，等閒休上舍身台。
战争,想家,九日同诸公登感应观阁,白玉壶中羽景悬，楼居元自有神仙。坐窥睥睨疏榆外，杯引关山落雁前。楚客衣裳逢改岁，汉廷烽火入穷边。桑田碧海空愁思，谁解乘鸾向紫烟。
田园,想家,村居散步,杖藜徐步意逍遥，望里风烟事事饶。偶遇腴田思种术，閒经断涧欲营桥。农家傍竹门深掩，古庙依山字半销。何处晚风吹古调，太平村落醉归樵。
思乡,想家,其十,长斋孤馆静，捧腹睡便便。酒断眸凝碧，尘深鬓返玄。冻蜂粘暖草，乳燕啄冰泉。过翼时频数，乡心日夜悬。
闺怨,怨恨,闺怨,妾家五岭南，君戍三城北。雁来虽有书，衡阳越不得。别久情易料，岂在窥翰墨。塞上无烟花，宁思妾颜色。
战争,想家,令狐相公自太原累示新诗因以酬寄,飞蓬卷尽塞云寒，战马闲嘶汉地宽。万里胡天无警急，一笼烽火报平安。灯前妓乐留宾宴，雪后山河出猎看。珍重新诗远相寄，风情不似四登坛。
思乡,想家,其四,夜月闽杯浅，春风楚制轻。故乡空费梦，来此听溪声。
怀人,想家,新春偶书寄致宏,二年憔悴向庸城，又见椒花倏自惊。孤客殊方怀土意，故人绝塞未归情。此生竟被儒冠误，他日终图后世名。平野春来堪细履，何时与子杖藜行。
怀古,哀伤,览古,房琯隐陆浑，矫矫负令誉。天下为己任，高谈颇有馀。一朝将重兵，车战竟何如？所恃楫与秩，岂知皆竖儒。哀哉四万人，流血成沟渠。名士苦无用，万古成欷歔。有愧诸葛公，不轻出茅庐。
怀古,哀伤,邺中怀古,邺中城下漳河水，日夜东流莫记春。肠断宫中望陵处，不堪台上也无人。
田园,想家,其三 归田园三首,近来织畚徒，城市售者希。朝从东皋耕，夕望西岩归。贫妇业纺绩，灯下成岁衣。但令家温饱，不问我行违。
思乡,想家,其四,故园今日也登高，萸熟茶香望我劳。娇女指端装菊枕，稚孙头上搭花糕。含珠夜月生阴火，拥剑霜风长巨鳌。归与山妻翻海赋，秋灯一穗掩蓬蒿。
咏物,孤独,雨,比日酿云湿，筛空雨骤来。戌楼迷粉堞，官柳洗黄埃。风扫微微汉，虹收隐隐雷。从兹余暑退，客又□悲哉。
思乡,想家,登兖州城西楼,城头过片雨，风急袖披披。山势开邹鲁，河流会泗沂。行云摩塔顶，远树没天涯。怀古思乡意，交加点入诗。
思乡,想家,蚤春有怀同馆诸公,往事凄凉供奉秋，明光晓蹋记同游。衣冠诸子今谁在，昏宦三生可自由。迟日燕莺京陌路，东风花柳故园楼。年华几度垂垂老，揽镜潘生欲白头。
怀人,恐惧,寄问政山聂威仪,先生卧碧岑，诸祖是知音。得道无一法，孤云同寸心。岚光薰鹤诏，茶味敌人参。苦向壶中去，他年许我寻。
思乡,想家,书怀,昨寄家书道苦长，南州山迥水茫茫。细将驿堠从头数，准拟今朝到故乡。
山水,失意,登安国寺南楼,半生云水恣遨游，览胜重登百尺楼。叠嶂远排晴汉出，寒潮遥带夕阳流。钟声隐约闻吴越，帘影依稀拂斗牛。唤起悲秋怀古恨，断鸿嘹呖满沧洲。
咏物,想家,雨,溟濛原树合，心远动无涯。堕鸟馀烟惑，归云滞影赊。肥添山意重，绿覆水容斜。沓杂愁难次，沉沉伫晚霞。
思乡,想家,次韵马内翰,燕山朔雪未全消，银烛淋漓吐绛绡。壮志未酬颜驷老，华筵喜预孟公招。厌厌不醉归何夜，小小歌声听转娇。一刻乡心双鬓改，几回搔首望层霄。
山水,孤独,登报国寺佛阁,送客出都门，阗阗车马喧。言寻静者室，因得给孤园。暂与尘嚣远，閒将贝叶翻。偶从高阁望，寒色满平原。
闺怨,想家,闺情（为落殊蕃陈上相知人） 其一 闺情,相随万里泣胡风，疋偶将期一世终。早知中路生离别，悔不深怜沙碛中。
思乡,想家,野宿荔浦作,夜宿帐房小，天寒多野风。卧看珠斗落，吟使绿尊空。欲战愁兵少，将归望路通。故乡怜有母，辛苦忆军中。
田园,孤独,步自杏花村遵湖堤过钟楼至上蓝寺同王尊素程鸣玉访坚忍拙生二开士不值归路得诗,古寺闲寻得，篱疏竹数竿。僧偏渡江早，客正入山难。土锉烟初断，香台影自寒。皈依何日是，愁思又无端。
悼亡,想家,哭垣侄 其一,汝约吴阊去，春来返故关。离樽成永诀，衰柳忍重攀。流水入何处，荒园鸟独还。闺中前夜月，犹是望刀环。
思乡,想家,漠南,漠南斜路落红曛，风叠沙纹作水纹。去日野花犹烂漫，归时病叶乱纷纭。老蛇升树缠虬干，孤雁摩天负鹤群。尚在秦关千里外，故乡音信杳难闻。
闺怨,哀伤,故宫怨,白日欲落何王宫，腥云颓树生烈风。猕猱几年争聚族，饥蟒狞狰攫人肉。熊豨肆毒夜横行，刺蛆刲血多飞鼪。萤尻吐燄大如鹜，照见女鬼迎新故。寒更鸱吻空哀哀，谁能化鹤还归来。山都冶夷总难记，妖狐吹火月堕地。
战争,想家,关山月,一片关山接塞天，愁看白月迥临边。寒侵古戍秦城远，晕逐连营汉阵圆。少妇楼头鸾镜合，将军账外玉弓悬。金波尽入征人泪，回照乡园路十千。
送别,想家,送永昌萧赞府,柳变曲江头，送君函谷游。弄琴宽别意，酌醴醉春愁。恋本亦何极，赠言微所求。莫令金谷水，不入故园流。
怀人,思念,寄啸翁,毛子称方外，西溪两大家。尔诗应不忝，吾愧实无涯。踪迹溪山杳，音书岁月赊。相思一回首，寒月在梅花。
怀人,思念,姜九干画寒凫听雨图见寄,五月南湖泛野凫，田田荷叶间青蒲。雨中多少相思处，寄作寒凫听雨图。
怀人,思念,九月三十夜雨寄故人,独听空阶雨，方知秋事悲。寂寥旬假日，萧飒夜长时。别念纷纷起，寒更故故迟。情人如不醉，定是两相思。
咏物,思念,燕,风暖池塘得意春，水芹烟草一回新。傍花掠羽差差影，冲雨归巢煦煦亲。眼底兴衰王谢宅，楼中思怨绮罗人。闲追往事如相话，只有侬家似旧贫。
战争,想家,听客谈中华时事感赋,闻道中原逐鹿忙，连天烽火起萧墙。乍收铁道为官业，忽报城都作战场。倡首何人除弊政，倾心举国立新章。兴衰毕竟因时异，眼看曼殊国祚亡。
思乡,想家,濉阳八景 其一 洋背春烟,平芜百亩敞南郭，四散人家隐篱落。翳翳桑麻晓色浓，霏霏竹树晴光薄。大厦微茫垂柳边，残烧杳蔼苍山前。侍郎故园渺何许，玉涧日煖流寒泉。
山水,想家,游宝应寺①,雨后秋风入翠微，我来仍值晚凉时。山遮日脚斜阳早，云碍钟声出谷迟。故国空馀烟冉冉，旧宫何在黍离离。兴亡满眼无人语，独倚栏干默自知。
战争,哀伤,观陕西图,乘槎汉使者，聚米马将军。关塞他年阻，河山此座分。悠悠伤战骨，处处怒妖氛。未分儒生老，深希笔砚焚。
思乡,想家,雨中偶赋,黯淡青林白雨飞，隔花莫恨湿春衣。恩沾草木生兼遂，声到松篁听转微。谷口泉清舒药甲，岩隈风乱打柴扉。故园有屋多应漏，几日摊书晒夕晖。
思乡,想家,西郊纵步,西郊一游步，极目是秋山。积水群峰碧，清霜枫树丹。故园心不展，投策讵能闲。且适平生意，无令双鬓斑。
思乡,想家,程无过程虞仲招同欧博士桢伯陆山人华甫邵文学长孺潘上舍子朋登广济寺藏经阁（程桢伯门人）,鹫岭双开小梵天，香灯处处可随缘。娑罗影半侵书阁，檐卜花偏泥酒禅。远目正当春雁后，乡心多在海云边。谁操杖履供游兴，绛帐诸生有郑玄。
思乡,想家,其二,閒花閒草满芳洲，春水无人自在流。白日迟迟倦游子，一声啼鸟一声愁。
思乡,想家,雨中同元白过惟敬借树轩,意惬过逢数，更阑笑语长。乱蛩灯下静，深竹雨中凉。客坐开山笥，乡心寄酒觞。子云方寂寞，谁道校书郎。
思乡,想家,金丝桃,菲菲红紫送春去，独自黄葩夏日闲。那得文仙归故园，黄冠相向到邱山。
思乡,想家,题华严寺木塔,六街晴色动秋光，雨霁凭高只易伤。一曲晚烟浮渭水，半桥斜日照咸阳。休将世路悲尘事，莫指云山认故乡。回首汉宫楼阁暮，数声钟鼓自微茫。
悼亡,流泪,哭袁相公二首 其一,泪痕如雪荐生刍，千里风尘酒一壶。伯道遗孤安得有，中郎少女亦曾无。麒麟乍刻惟新冢，乌鸟空啼是别雏。生事萧萧何必问，坂田硗石半无租。
田园,孤独,次亢村驿,过却黄河走退滩，人烟寥落北风寒。亢村有驿无完榻，聊托羸躯一夜安。
思乡,想家,鹤山书院兼祀周文襄公今总宪治所,圣门千载鹤山翁，再拜庭前思不穷。老桧尚疑含古雪，残梅犹自领春风。故乡西望桑榆远，敕使南来俎豆丰。入眼何人堪侑食，计臣今数大司空。
思乡,想家,谒憨祖肉身,借路还家识故乡，重来顶相露堂堂。天花散满楞伽室，祖席平分曲录床。白氎不留身后线，黄冠休问旧时装。门前溪水西来意，流入空庭味更长。
咏物,孤独,莲花,直干檠青盖，孤根出淤泥。得名君子列，谁敢诮濂溪。
战争,哀伤,塞上中秋口占,频年惯看天山月，此夕情怀却不同。秋色平分千里外，旅愁都付一杯中。客衣夜透空庭露，戍旆高翻大漠风。直欲乘槎傍牛斗，陶然长醉广寒宫。
山水,孤独,游新洲寺,山阜俄生百丈渊，果曾沧海变桑田。沙填鳌极中藏寺，地锁龙宫下有天。琴剑万千馀里客，帆樯七十二湾船。江灵识我题诗意，岸草汀花散满前。
思乡,想家,其二,虚传车骑故园来，侍宴无非绕吹台。雪赋几篇才脱稿，诸王已报牡丹开。
战争,想家,送李侍郎迥秀薛长史季昶同赋得水字,汉郡接胡庭，幽并对烽垒。旌旗按部曲，文武惟卿士。薛公善筹画，李相威边鄙。中冀分两河，长城各万里。藉马黄花塞，蒐兵白狼水。胜敌在安人，为君汗青史。
怀人,想家,寄郑助教兼似胄监诸友,斗酒东城送别时，马前杨柳绿烟丝。桥门到日闻莺早，乡信逢秋寄雁迟。璧水独寻麟凤去，故人谁与薜萝期。为言六馆诸才俊，好向春风折桂枝。
思乡,想家,人日陪　家大人周长卿过李召林侍御,绝塞逢人日，随行过柏台。可怜围毳帐，犹自说蓬莱。生菜盘中得，冰花胜里开。故园何处是，醉里更衔杯。
思乡,想家,丁巳初春泊胥江,客里新年思不禁，篷窗拥被自孤吟。烧镫门巷烟花滥，湿雪楼台爆竹瘖。骥伏渐消豪士气，鸿嗷难遣故园心。梅开邓尉无多路，梦里冲寒试一寻。
怀人,哀伤,有忆,忽觉东风已渐迟，他年缘会更难期。红珠斗帐樱桃熟，粉壁纱窗杨柳垂。言重不能轻薄命，情来一倍苦相思。百回消息千回梦，肠断丁香画雀儿。
战争,想家,老马,瘦蹄生入玉门关，病放沙场战骨閒。归龁残刍应有泪，将军头白戍天山。
咏物,恐惧,风,风于天地间，惟桂尤其雄。将由岩窍多，或是地形穹。不知起何处，但觉来无穷。浮埃晦白昼，奇响激半空。一怒动旬浃，小亦数日中。城堞凛欲压，况此半亩宫。尝闻古至人，御气犹轻鸿。刘季晚可怜，击筑悲沛丰。我老断恐怖，视身等枯蓬。飘掷付大块，奚必分西东。
怀古,孤独,咏史（原校：狄本作古） 党奴,江雪寒连酒思豪，歌传锦帐醉烹羔。争如取水陶承旨，茗碗清新兴味高。
思乡,想家,风雨忆瀼西,故园十亩瞰林塘，花竹阴阴覆小堂。好友肯来唯一二，老夫不出是寻常。白鱼寒鲙槎头雪，朱橘秋尝屋角霜。雨雨风风归未得，空劳飞梦绕沧浪。
山水,失意,登缥缈峰,绝顶江湖放眼明，飘然如欲御风行。最高尚有鱼龙气，半岭全无鸟雀声。芳草青芜迷近远，夕阳金碧变阴晴。夫差霸业销沉尽，枫叶芦花钓艇横。
田园,失意,村社饷予酒肉,古树小桥幽，江村赛社秋。恒饥双稚喜，多病一杯酬。底事周人栗，贫时曲逆侯。摐金人语歇，天外暮云流。
怀人,孤独,公甫感秋有吟因寄章德懋庄孔昜及伦三人用次其韵,大地秋风动，万窍无定音。山河孤鹤梦，风雨一龙吟。青眼有此客，白云何处心。思君令人老，华发一千寻。
战争,想家,海水时方北狩热河 其一,海水群飞舞蜃螭，甘泉烽火接令支。牟驼一旅犹言战，河上诸侯定出师。地孽竟符苍鸟怪，天心肯使白龙危。春秋王道宏无外，狭量迂儒那得知。
战争,想家,其三,六月王师晓出征，将军李广旧知名。燕然今去承推毂，天讨由来是应兵。万里若能褫逆胆，此生真不愧虚行。乘时勒石非难事，急为长杨一请缨。
闺怨,哀伤,江南曲,桃花斑斑落红雨，玉缸春酒浓如乳。吴姬白纻裁舞衣，一曲娇歌少年子。江头日晚停商舶，众中金多为上客。当垆一斗沽十千，引满红螺吸明月。杯空月落江水寒，劝君且宿茱萸湾。迟明大艑挂帆去，千里烟波伤玉颜。
咏物,想家,杜鹃,飞伏终难见，空抟似老乌。一身随变化，故国任丘墟。簇簇花如血，声声怨不枯。春山情更好，何必夜相呼。
战争,失意,蒲萄,蒲萄本自凉州域，汉使移根植中国。凉州路绝无遗民，蒲萄更为中国珍。九月肃霜初熟时，宝珰碌碌珠累累。冻如玉醴甘如饴，江南萍实聊等夷。汉时曾用酒一斛，便能用得凉州牧。汉薄凉州绝可怪，今看凉州若天外。
思乡,想家,次韵朱天昭御史自岭南见寄,强比蚊山力不堪，刑书军政喜能谙。乡心莫绕三江上，风裁争瞻五岭南。都下乘骢传故事，台端着豸忆新衔。秋园嘉话来年续，海月依然在小庵。
战争,想家,送友人之淮安管饷,高牙鼓角雁飞天，估舶千帆落照悬。使者自徵沧海粟，将军辄费水衡钱。中原河患鱼龙窟，江左官租粳稻年。闻道故乡烽火急，淮南几日下楼船。
思乡,想家,舟中杂咏用杜子美秦州诗韵 其三,水落山留迹，潮回岸拥沙。望乡劳客梦，沽酒问人家。天阔苍鹰鸷，风高白雁斜。自惭才力薄，诗就敢云夸。
思乡,想家,其二,踏梅聊尔过江西，月里渔竿冷插溪。料想故园春事好，乱花深处听莺啼。
思乡,想家,其二,移官拾橡哀同谷，入蜀听猿拜杜鹃。间道得归司隶帐，无家犹有孝廉船。江山吾土能终老，辞赋他年得盛传。何似海天兵甲满，不才亡命独淹然。
怀人,思念,答王允升省中对雨见忆之作,康乐愁霖唱，平原苦雨诗。故人歌此曲，赠我慰相思。薜荔垂青阁，芙蓉汎绿池。今朝一樽酒，最恨不同持。
战争,失意,长安行寄人,长安客子伤春情，出门愁听朝啼莺。关山作客胡不去，梅柳向人春又生。江头萝荔怀楚佩，席上夔龙愁汉缨。胡马至今日夜急，塞鸿何事东南征。人生去住不得意，愧尔山中餐石英。
思乡,想家,其四,扬子桥边月满城，乡心渺渺大堤横。长干估客今多少，共听襄阳曲里声。
思乡,想家,读项羽传,鸿沟时暂割山河，楚国山河一半多。欲去故乡誇富贵，不知沛有大风歌。
田园,哀伤,庆似村一枝书屋看竹 其一,幽人抱劲节，读书不干禄。釜内虽无粮，园中却有竹。不惜培护勤，博此一窗绿。不剪亦不锄，生意青郁郁。
怀人,恐惧,得张师石书却寄,杜门久与故人违，忽有音书到竹扉。过眼物华双鸟翼，惊心风雨一牛衣。春云江树黄泥坂，秋水渔灯赤鼻矶。日暮狂歌当浊酒，不禁西望思依依。
思乡,想家,其二,昔年不肯卧茅庐，赢得飘萧两鬓疏。醉里莫知身似蝶，梦中不觉我为鱼。故园屈指八千里，老母行年六十馀。何日挂冠辞富贵，少林佳处卜新居。
闺怨,思念,闺情,无处散愁心，庭前无半亩。如何不种萱，偏偏种红豆。
思乡,想家,答詹荩臣,寒窗斜月照流苏，寂对孤灯听漏壶。海上玉书期未定，云中锦字到应无。乡心撩乱交游懒，病思阑珊案牍逋。小果神医收本草，啖君容貌欲加腴。
咏物,想家,雨,书剑园居懒，初听秋雨长。竹廊吟病叶，桂坞漏新香。饥鹤还能舞，潜鱼亦自忙。怀人江海断，灯火诉寒螀。
怀人,思念,寄王宗豫 其一,相别岁频改，相思心未降。故家沧海国，高卧白云窗。适趣琴三叠，随游鹤一双。东来抱锦轴，喜见笔如杠。
思乡,想家,其二,慈怀寄言盼儿归，十载闺思梦寐依。养女休嗟道旁弃，随夫不怨室中饥。西来宦辙年频徙，南望乡关日久违。为说平安凭远报，长途犹恐信音稀。
思乡,想家,酒三品①,小瓮五双盏，千蚨五瓮香。无钱长买醉，有客偶携将。酝藉宜高价，淋漓想故乡。狭斜垆不少，今夜是谁当。
思乡,想家,题马公肃墓池瑞莲,种花莫种忘忧草，马家池头花更好。去年一柄生两房，儿在颍川归故乡。儿归见花不见母，一寸心如莲菂苦。也知天与好儿孙，戢戢青头联牖户。么荷恰似小儿拳，迎门索枣当母前。劝儿食莲须食蓼，辛苦读书知味少。愿花并蒂年年开，一度看花儿一来。
思乡,想家,首夏,孟夏百物滋，动植一时好。麋鹿乐深林，虫蛇喜丰草。翔禽爱密叶，游鳞悦新藻。天和遗漏处，而我独枯槁。一身在天末，骨肉皆远道。旧国无来人，寇戎尘浩浩。沈忧竟何益，祗自劳怀抱。不如放身心，冥然任天造。浔阳多美酒，可使杯不燥。湓鱼贱如泥，烹炙无昏早。朝饭山下寺，暮醉湖中岛。何必归故乡，兹焉可终老。
山水,想家,登金山塔,半空月忽住，陡觉下方浮。白浪连山走，青天入海流。尘埃吹野马，城郭动蜉蝣。极目穷巴蜀，风帆万里愁。
山水,喜悦,游东山（原成先生老年久教授于此）,贪看形胜不知疲，徐步东山话昔时。流水高山人已远，尚馀清韵起遐思。
思乡,想家,初还雷峰示诸子,七贤远别成何事，三老重来信有因。若与交臂新交臂，吾犹昔人非昔人。老榕垂荫酬初地，弱柳沿溪似旧津。再礼慈云深自省，肯教狼藉故园春。
田园,哀伤,田园杂诗 其一,田邻联一心，伐鼛赴私役。负耒趋南畴，挟锸走下泽。计日耦耘耔，互为主与客。白笋供朝餐，紫姜充晚食。良苗仰天功，人事不堕绩。长虑夏秋交，旱苦旬朔剧。桔槔叫饥鸿，禾状有得色。归涂含多欣，缓步濯溪碧。水去桥下鸣，月来树颠白。洗酌坐广庭，满意即为适。
思乡,想家,中秋同高宗吕传木虚城东步月有怀京华旧游,朗月团秋社，凉风薄岁寒。故乡谁独健，永夜此同看。邻篴伤今昔，山杯尽肺肝。长安旧朋侣，搔首五云端。
咏物,愤怒,雪,世路崎岖造物偏，不平曾有憾于天。而今一色都无异，尽把人间缺陷填。
思乡,想家,客中春怀,竹里山鸡啼未休，江南二月景如秋。半帘花雨寒欺袂，一片江云晚傍楼。乱世青春如过梦，少年华发忽盈头。故园动是经年别，满眼干戈添客愁。
闺怨,愁绪,药名闺情诗二首 其一,菟丝曾附女萝枝，分手车前又几时。羞折红花簪凤髻，懒将青黛扫蛾眉。丁香漫比愁肠结，豆?常含别泪垂。愿学云中双石燕，庭乌头白竟何迟。
思乡,想家,宿山庄,金陵一超忽，玉烛几还周。露积吴台草，风入郢门楸。林虚宿断雾，磴险挂悬流。拾青非汉策，化缁类秦裘。牵迹犹多蹇，劳生未寡尤。独此他乡梦，空山明月秋。
思乡,想家,和竹林一禅师韵,富贵无心羡五侯，随时俯仰浪西游。断无事业留千古，静看英雄横九州。白雁纵传遐域信，黄华却负故园秋。苍生未济归何益，一见吾山一度羞。
山水,喜悦,游天童山,避嚣去城市，遣闷在川岑。遂申独往意，行此无尽林。松篁俨映郁，苍翠邈深沈。九陇山已见，三生石可寻。列障围招提，杰阁俯岖嵚。池光乱塔影，涧流传声音。龙化井已竭，虎去泉徒深。周顾信灵迹，迟留多赏心。念未委尘妄，事可息烦襟。即理苟已协，何用恋华簪。
闺怨,愁绪,宫怨 其一,自入深宫不见人，年年花柳负青春。君恩谩说多如雨，一滴何曾到妾身。
思乡,想家,自题卧游图 其一,廿年归梦绕江乡，路近乡关梦转长。昨夜乡心更奇特，蹇驴驮梦过钱塘。
思乡,想家,其二,岁暮思故园，翛翛早梅发。物是人已非，天涯但明月。
战争,流泪,送曾子澄之塞上,曾是征南将，今随定远侯。白云沉汉垒，春色过边州。柳拂渔阳骑，笳清紫塞楼。酬恩知有日，谈笑看吴钩。
田园,哀伤,戴村,羁旅淹岁改，江皋属春早。幽村屡独往，胜事时默讨。深竹尚残雪，阳崖已芳草。茅茨忽连接，邻里自相保。人犹安道族，景是山阴道。徘徊问耆旧，或遇栖真老。
思乡,想家,同子言南归道中赋竹桃二物,旧潜湘浦岸，兼慕武陵源。独造非无兴，成蹊本不言。七贤应共逸，三士竟何冤。物态依行色，羁栖想故园。
战争,想家,寄副枢董抟霄孟起,王师前后压瀛河，万里风云入荡摩。晋帅先宜谋郤縠，赵人终欲用廉颇。枚衔突骑宵传令，鼓发辕门晓拥戈。共待将军白羽扇，归来幕府上功多。
思乡,想家,子建自楚归过访,湘君庙下鹧鸪啼，芳草王孙去路迷。春水看消巴蜀雪，桃花游遍武陵溪。朝云梦里江南路，风雨灯前夜半鸡。归到故园秋未老，一尊还唱白铜鞮。
思乡,想家,次韵答陈文度,乱馀得返故乡居，正谓光生腐草馀。闵已欲凭谁作赋，绝交宁许我为书。行看残菊知身老，坐对寒鸦愧鬓疏。准拟求田成隐计，天于此意可教如。
思乡,想家,怀王羽左,啼罢荒鸡漠漠天，隔河高柳数枝烟。野多客梦云迷岸，抛乱乡心雁满田。落叶染霜愁短鬓，冻帆含雨怨残年。滔滔渐觉江河下，今日交情忆汝贤。
山水,想家,登吴山绝顶望钱塘江潮,独倚危岑岸接?，晚潮初上练痕齐。乱挝鼍鼓妖蛟舞，倒捲银山海日低。弓弩千年人去后，帆樯万里望中迷。凭谁唤起眉山老，为诵钱王庙里题。
咏物,想家,题雁,兵戈故国日彫残，野蔓荒烟白骨寒。目送飞鸿度关塞，有书无处报平安。
思乡,想家,重午次韵敬常叶公,故园一望海天长，京国相看叹老苍。太学故知韩子重，高阳应笑郦生狂。四更风雨客怀壮，五月幽燕地气凉。况是天家赐衣节，不妨谈笑引壶觞。
思乡,想家,题钱舜举山水卷 其一,海国青山旧隐居，望乡千里客心孤。西风落照频看画，彷佛楼船过太湖。
怀古,失意,其二 贾谊井,迢迢俯碧甃，濛濛翳紫苔。犹传贾太傅，知历汉朝来。
思乡,想家,旅夕,击柝严城更漏长，一声边雁起秋霜。离情到处看皆异，月色何曾似故乡。
思乡,想家,归乐,戎衣脱却别辕门，万里归心忆故园。塞北风尘今已远，岭南烟景自长存。青山绿水鸥千点，紫蟹红螺酒一樽。日与邻翁相款洽，古榕阴下醉盘桓。
思乡,想家,洪塘有怀云山寺诸友,久客将归日，初程望故乡。海天南下阔，江水北来长。历历秋应尽，苍苍月弄黄。别来忆三益，疏竹护僧堂。
思乡,想家,宿湖口,斑竹晚沈沈，维舟惜滞淫。潮来全楚白，云上半江阴。远渚鸟双下，空山猿一吟。故乡千万里，今夜洞庭心。
怀古,哀伤,金陵怀古,石城钟阜拟仙洲，虎踞龙蟠控上游。昔在梁陈称富丽，问谁台榭枕山丘。草青南浦有遗恨，潮打西陵空暮愁。倦客中原频送目，断鸿沧水迥悠悠。
思乡,想家,其二,京国交游已有时，春风偶动故园思。三杯燕市开怀酒，几句都门送别诗。海上仙人休问讯，山东民瘼好诹咨。先茔省罢还朝日，端笏从容奏主知。
闺怨,想家,闺情,月隐雕栊光有无，刺绣沉吟栖凤孤。空床凄凄湘簟冷，愁心断续随金壶。妾容误比春花色，朝来撷锦暮飞雪。留将铅粉待君归，金鹊台前不自识。
战争,失意,翠华歌奉寄白岩乔司马,翠华遥在钟山侧，五云松柏空愁色。长干街头飞落花，秦淮树上啼早鸦。雁门旌旗塞江口，蛾眉哭声彻南斗。翩翩渔猎百草长，紫鳞白额随龙骧。赤心将军射雕手，马上弯弓天子傍。京尘北风暗麟王，梨园子弟争驰逐。彭蠡中丞思赤松，留都司马哀黄竹。御苑朝天杨柳垂，锦缆牙樯那得知。寄书惆怅话王室，一夜秋风鬓欲丝。
山水,哀伤,游茅山偕洪大（礼吉）作四首 其一 宿元符宫,琳宫镇山坳，高下飞轩棂。征鞍上盘盘，日暝客始停。遵途百劳忘，寻异千念盈。径微已三折，屋暗仍重扃。独上怯曳衣，孤行危建瓴。道士然炬来，开门导前行。静觉鼠齧松，微闻鸟梳翎。林空虎气逼，草滑蛇涎腥。山头白濛濛，寒气生夜明。犹被露华凉，远听风笛横。悄然步初还，游侣见自惊。幽房感仙踪，客梦冷易醒。
思乡,想家,其二,西北严城角，何人问寂寥。星霜乔木改，风雨弊庐遥。春雁起湘渚，沙鸥去海潮。故园为客意，伏枕得无聊。
山水,喜悦,登山,布帽芒鞋世外情，烟峦雪峤漫登临。江山易入文人掌，天地难酬壮士心。春醒梅魂溪吐艳，风开冰腹沼生音。游观自信胜游说，舌在堪为梁父吟。
怀人,思念,寄吴宜之,文公徒弟无多在，学术应如寿数高。好句先教诸子和，垫巾翻被俗人嘲。湖边茶店同谁坐，井畔柴扉欠我敲。昨夜相思眠不稳，月眉斜印落花梢。
咏物,想家,咏风,好风何处来，天籁出众窍。披襟怀楚台，击筑思高庙。扶摇九万里，自谓一息到。安知大鹏运，不满斥鴳笑。终当谢蓬蒿，振翼绝海峤。
送别,想家,送梁判官归女几旧庐,女几知君忆，春云相逐归。草堂开药裹，苔壁取荷衣。老竹移时少，新花旧处飞。可怜真傲吏，尘事到山稀。
闺怨,想家,望夫石,海天万里渺无穷，秋草春花插髻红。自送夫君出门去，一生长立月明中。
怀人,孤独,寄陈松心,神交未谋面，天远一思君。词赋无高第，江湖有白云。芰荷堪作壁，鸥鹭自为群。落落幽期处，人间闻不闻。
悼亡,孤独,哭妹 其一,大节甘心死，沉河无一言。寒江流积恨，明月吊孤魂。两岸啼鹃血，千秋怨女冤。夜风吹冷骨，不复葬家园。
山水,想家,游天禧寺,梵王宫在帝城南，一锡秋飞入翠岚。出寺已过潮十八，到京还近月初三。祗园地布金沙满，香积厨分玉露甘。若见黄花潭般若，凭归传语老瞿昙。
怀古,愤怒,维扬怀古,涟漪四面绕芜城，荡尽当年杀气腥。电埽霆奔馀百战，河清海晏际千龄。天开西北方舆大，山在东南半角青。可是杜郎无感慨，只吟豆蔻赏娉婷。
思乡,想家,次吕宗望韵,男儿跃马锦为衣，顾我生还岂见机。镜里光阴毛发古，樽前朋旧简书稀。千村积雪和天老，几片閒云与雁飞。上水河豚长一尺，故园何事不思归？
思乡,失意,其九,冶叶倡条过女墙，依然还作故园香。雄蜂雌蝶无聊赖，尽日颠狂有底忙。
思乡,想家,赠汪子,世事勿复说，与君聊自宽。感时萧序改，行路太行难。明月流杯畅，清风拂剑寒。并州何处是，且当故乡看。
送别,想家,送僧归日本,四极虽云共二仪，晦明前后即难知。西方尚在星辰下，东域已过寅卯时。大海浪中分国界，扶桑树底是天涯。满帆若有归风便，到岸犹须隔岁期。
思乡,想家,再过白衣寺元约上人山房,重访支公叩上方，数栏花木闭禅房。旧栽松菊侵山径，新种梧桐近井床。僧定蝉声连静室，鹤归松色带斜阳。浮生但觉身无住，唯看青山忆故乡。
山水,失意,登牛山顶望巢湖,山椒列酒荫松萝，遥听渔舟款乃歌。猎猎雄风生大泽，垂垂雌霓饮长河。帆樯几道凌空渡，烟火千门向晚多。惆怅此时徒作赋，不堪岁序日蹉跎。
送别,想家,归风送远操,凉风起兮天陨霜。怀君子兮渺难望。感予心兮多慨慷。
山水,想家,登狼山,江南见山犹可惜，千里万里行不极。江北见山绝可怜，三峰两峰谩堆积。平生未识蜀道难，赖此为余双眼碧。真人仙去狼不来，突兀与江相怒射。寻诗更上最高峰，莫叹能消几緉屐。水光山色只依然，顾我重来鬓非昔。笑归丘壑横胸臆，别倩东风吹脚力。
山水,失意,登镇江报恩寺超然楼,帝城天近瓮城高，梵宇嵌岩结构牢。试向超然楼上望，大江东去涨银涛。
思乡,想家,小庄道中,客路千厓里，春风二月中。虎啼荒径少，莺语故乡同。涧水萦回绿，山花自在红。物华空满眼，去意只悤悤。
思乡,想家,读史戏作,相如故倦游，偃蹇临邛市。主人敬嘉宾，供具邀车骑。酒酣乐未阑，跪进丝桐戏。勉鼓一再行，四坐皆心醉。潜有知音人，独会求凰意。倾城不待媒，半夜行云至。忽驾软轮车，遂抛沽酒肆。建节还故乡，拜爵文园吏。卫霍老疆埸，严朱死谋议。摇头唤不前，日高花里睡。
战争,哀伤,游边上,佩剑游边地，悲风捲败莎。雕饥窥坏冢，马渴嗅冰河。塞阔人烟绝，春深霰雪多。蕃戎如画看，散骑立高坡。
送别,哀伤,别元九后咏所怀,零落桐叶雨，萧条槿花风。悠悠早秋意，生此幽闲中。况与故人别，中怀正无悰。勿云不相送，心到青门东。相知岂在多，但问同不同。同心一人去，坐觉长安空。
怀人,想家,秋前夜过昆山寄仲蔚时元美兄弟俱就徵车,有客中原回白头，怀人千里命扁舟。吴门山色元非雨，娄子江声似是秋。二友雁行堪入洛，惟君龙卧不依刘。也知倾盖须臾事，一日椷书即旧游。
思乡,想家,寄学圃黄先生兼柬览德陈先生,别来岁序几回更，南望乡关眼倍青。洛社衣冠逾昔日，襄阳耆旧半晨星。蓝溪派远连洙泗，览德名高学考亭。何日承恩归故里，重趋讲席听谈经。
怀人,思念,寄大衍圣公,蒹葭曾倚玉，一别几经春。公爱鸥盟久，予劳雁字频。知音怀绿绮，染足愧红尘。不尽相思意，尼山远慰人。
思乡,想家,病起 其二,病起南荣下，初寒仰日温。坐顽知力困，视慢觉神昏。避俗无长策，沉思到故园。人生乃如此，微处共谁言。
思乡,想家,题建德县开化寺,路绕江南烟水村，梅花的皪正销魂。峰峦影里过山邑，鼙鼓声中念故园。残腊未曾看雪舞，劲风何事扫云屯。拙翁自笑平生拙，欲叩天阍更一言。
怀人,思念,怀魏冢宰老先生,道学丧已久，民心因物迁。圣贤不复作，病俗何由痊。勋名竞夸诈，学术纷雕镌。坎蛙不知海，孰障西流川。天生魏夫子，力任斯道传。知周庶物表，心契万古前。文章周孔学，事业皋夔贤。从容出处间，名与日月悬。青山赋归来，白云当窗眠。相思徒仰止，日夕东南天。
思乡,想家,其二,依依青眼占芳丛，怅望天涯落照红。牢握乡心留枕底，忍看飘荡怨东风。
思乡,想家,扬州,误喜维扬是故乡，故乡南去越山长。越山三月花如海，倚门应说到维扬。
咏物,失意,芭蕉,亭亭照出月朦胧，别样风流那可同。半捲芳心如有恨，一缄书札怨无鸿。含情苦战三更雨，入梦轻敲一夜风。爱尔美人怜寂寞，十年惆怅绿窗中。
思乡,想家,登黄鹤楼,晚晴扶醉一登楼，吴楚衣冠叹昔游。黄鹤不来人事异，白云飞尽古今愁。石亭落日迷芳草，湓浦西风送客舟。极目故园何处是，蒹葭零落满汀洲。
怀人,失意,寄林一和深字,雨馆张灯坐夜深，故人相对醉成吟。二毛易老惭看镜，四美难并愧盍簪。泽国晓霜催候雁，县城春树变鸣禽。贾生尚有长沙谪，此日无劳叹陆沈。
思乡,想家,金陵旅夜,一雨皇都万象明，东风娇啭上林莺。火烟亭馆春多少，钟鼓楼台夜几更。枕上故园蝴蝶梦，枝头斜月杜鹃声。银笺欲写长相忆，滚滚江流不尽情。
怀古,孤独,武林怀古,一自休兵国怨除，君王酣醉九重居。云开凤岭笙歌满，梦冷龙城驿使疏。海日忽惊宫漏尽，春潮犹笑将坛虚。谁知立马吴山客，不惜千金买谏书。
山水,哀伤,游盘山寺诗,高秋游古寺，俯仰思悠悠。尘土禅灯暗，龙蛇画壁幽。草深埋石砌，天阔芘层丘。欲问无生灭，寒泉日夜流。
送别,失意,别辋川别业,依迟动车马，惆怅出松萝。忍别青山去，其如绿水何。
闺怨,愁绪,宫怨,沈沈宫漏滴长门，坐倚熏笼想旧恩。多谢月华怜寂莫，梧桐窗外照黄昏。
思乡,想家,羊太傅故里,班书源可考，系出泰山羊。世已经千载，魂应恋故乡。功名论际会，氏族阅兴亡。岘首沈碑后，何须感叹长。
怀古,哀伤,怀古,生平慕游侠，驱马遍东周。周人重千金，所遇非我俦。抚剑登泰山，历览鲁与邹。小儒事弦歌，龊龊安足由。北临邯郸道，平原旷悠悠。常闻虞卿贤，斯人不可求。悲哉穷途士，缓急将焉投。
悼亡,哀伤,哭王大夫（第二句缺三字）,俗人皆嫉谢临川，果中常情□□□。为政旧规方利国，降生直性已归天。岘亭惋咽知无极，渭曲馨香莫计年。从此心丧应毕世，忍看坟草读残篇。
闺怨,哀伤,雨朝周学录示宫词六章戏答,临风吟望忆周郎，对雨题诗傍苑墙。丽藻异时誇乐府，绮罗何事怨昭阳。愁来班女应能赋，老去明妃祇自伤。金谷寂寥人可在，彩毫拈弄意偏长。
怀人,失意,过青邑怀金蒿亭明府（金世昌，乾隆三年任青县知县。）,故人长去我重游，驻马河桥感不休。枕上客寻前日梦，枝间鸟唤别时愁。西湖旧是吟诗地，南浦还馀载鹤舟。惆怅高风谁复共，富春烟水自千秋。
怀人,哀伤,旅馆病起奉寄近山白崖诸公,新桥客舍俯横塘，柳色千门路转长。却病且须辞酒伴，习闲还欲借僧房。日高花气蒸书案，风过潮声到石床。巷陌春深芳草绿，故人车马在何方。
怀人,思念,江上有怀谢检校叔宾,江树历历江风清，独立相思无限情。功名期子上麟阁，烟波老我寻鸥盟。杜陵长吟悲白发，谢安久处忧苍生。行看三载脱衰绖，遥望五云朝玉京。
思乡,想家,夜雨二首 其一,拥衾独宿听寒雨，声在荒庭竹树间。万里故园今夜永，遥知风雪满前山。
思乡,想家,其二,綵舟南溯路何长，过尽瞿塘是故乡。两岸柳风催去棹，一天梅雨迓归樯。好将吏部新书扁，高挂君家旧筑堂。他日归来重相见，熙熙人物共辉煌。
山水,哀伤,游慈恩寺登雁塔次顾亚蘧韵二首（辛丑） 其一,跨穹危磴出林端，回首青门夕照残。大地风悲殊未息，长安日近且相宽。哀鸣到处怜鸿泽，羁旅经年感虱官。百二山河空阅世，却看直北路漫漫。
怀人,哀伤,寄旧友张汉杰二首 其一,几度思君欲白头，凄然常隐去年秋。此心恨杀中澪水，不向栖霞楼畔流。
田园,想家,村舍,买田依谷口，临水启柴扉。家近溪桥得，村深竹树围。听莺春自往，骑马夜能归。聊毕平生志，还来筑钓矶。
怀古,失意,兖州道中怀古,身世竟何限，劳劳嗟此行。云为天地色，山阅古今名。慷慨齐三士，栖迟鲁两生。不归吾岂敢，即死向谁明。
怀人,喜悦,秋夜月怀叔俊四姊,秋月流光薄，凄凄上阶苔。阶苔故人迹，一一存我怀。音容渺不见，情思应往来。情思长相接，无庸动息偕。伊余素修达，讵为岁寒摧。养疴忘悲悰，寡欲鲜违乖。况乃侍君子，礼仪良不亏。愿言寄赏心，战胜靡所哀。
闺怨,喜悦,闺辞,春闺三月养吴蚕，南陌柔桑满竹篮。为避行人回步急，不知髻上堕牙簪。一自檀郎赴玉京，残镫挑尽泪盈盈。黄昏又值芭蕉雨，不管人愁滴到明。
思乡,想家,其七 倦游怀畎亩,岂为东方戟，沾沾旧草堂。风流传蜀郡，政绩重淮阳。海岳閒情远，云天健翮翔。故园聊寤寐，前席待龚黄。
怀古,想家,咏史,苏子昔未遇，发箧夜读书。徒工揣摩术，讵有仁义图。游说一见行，咄尔乘高车。仗节返乡井，翕嚇惊庸愚。父母拥帚迎，亲戚伛偻趋。富贵徒自矜，竟尔身首殊。七尺既莫保，寸舌终何如。
山水,怨恨,登金峨峰顶,拨开空翠上危颠，路绕羊肠石齿尖。到顶方知天下小，攀高似取世人嫌。碧连蓬岛云千叠，冷照东溟镜一奁。归去松窗伴禅老，此山佳致话无厌。
思乡,想家,其五,西风从何来，远递庭叶至。飘飘飒有声，来向书窗坠。景物易转迁，时序忽己异。羁客念故乡，中夜不成寐。仰睇河汉明，俯闻鸿雁唳。翩然逸兴举，恨无凌风翅。
思乡,想家,简都玄敬,故友日零落，都君情不忘。草玄常避客，头白近为郎。宦况思江上，乡心望海傍。闻君话山水，吾亦慕南方。
思乡,想家,社日雨,一年好乐九十日，底事天工力作难。自古惜春晴有几，只今连夕雨犹?。朝来已报山城社，客里那知花信寒。遥想故园田父乐，伐豚酾酒树团栾。
思乡,想家,其二,一领分符寄，昂藏便不群。指挥云鸟阵，训练水犀军。越甲千层组，虔刀七曜文。故乡衣带地，铙吹可相闻。
怀古,想家,其二 阊门怀古,九曲堙沦茂苑荒，吴人谁复怨吴王。莫言故国千秋远，知是仙家几日长。湖上只誇浮海相，里中休笑效颦娘。旧时芳径今犹在，但属渔樵自采香。
思乡,想家,题平川云树图,窈窕川谷静，苍茫云树深。十年岐路者，一片故园心。
思乡,想家,九日登鸡鸣山,闻道东篱菊已黄，无因移向酒尊旁。西风忽起野烟暮，落叶乱飞山树苍。雁带寒声归渚急，江涵秋水与天长。浮云遮尽登高眼，不许愁人望故乡。
闺怨,想家,春闺怨,斜立倚东风，双眉对春怯。何处卜归期，花边数飞蝶。
悼亡,流泪,哭吾惟可,前年近夫死，今日汝云亡。泉石音容外，乾坤涕泪傍。才名悲造物，星汉失文章。吾道竟谁语，寥寥孤梦长。
思乡,想家,其二,北辙南辕席未温，故园閒煞老苔痕。家居喜近兰亭畔，山色当窗水到门。
送别,哀伤,送舒著作重授省郎赴阙,三岁相依在洛都，游花宴月饱欢娱。惜别笙歌多怨咽，愿留轩盖少踟蹰。剑磨光彩依前出，鹏举风云逐后驱。从此求闲应不得，更能重醉白家无。
思乡,想家,阙景初进纳长安相值于西采石话及家事因与对酌,未有还家策，故乡吾太和。龙洲沙石健，快阁水云多。场屋科名累，江湖岁月磨。茅柴一杯酒，相对奈愁何。
思乡,想家,五月八日游北禅师川登塔尽七级仆能三级而已晚过公晦偶作二首 其一,徐郎胸次已冰清，北寺清游更绝尘。不欲茹荤缘道友，肯来出郭是诗人。怜君远客情能尔，看我题名墨尚新。谁有好方扶脚力，故乡归去蹋峨岷。
闺怨,哀伤,闺情代作,梧桐叶落雁初归，迢递无因寄远衣。月照石泉金点冷，凤酣箫管玉声微。佳人刀杵秋风外，荡子从征梦寐希。遥望戍楼天欲晓，满城鼕鼓白云飞。
思乡,想家,其三,山斋坐不隐，复此出衡门。溜涩冰还结，风高竹自翻。冻流看欲浊，饥鸟啄仍喧。好是今风景，令人忆故园。
田园,想家,其五 花村酒旆,寥寥一犬吠柴扉，花飏东风淡落晖。行客不须重借问，寻春时有醉人归。
怀人,哀伤,忆璚英,璚英一别已三年，梦里常看在膝前。婉娩性情端可爱，娇痴态度亦堪怜。诵诗未解知音节，索果惟应破俸钱。白发双亲在堂上，关心为尔更凄然。
怀人,思念,怀小山四儿,出郭曾无半日程，相思也自逼愁生。柳风澹荡绵初落，春草黄昏梦易成。开户乍看新乳燕，携柑可忍独闻莺。家贫剩有青毡在，两处寒温一例情。
思乡,想家,上成都在事（一作成都即事）,昨日卖衣裳，今日卖衣裳。衣裳浑卖尽，羞见嫁时箱。有卖愁仍缓，无时心转伤。故园有虏隔，何处事蚕桑。
思乡,想家,其三,见雁忆故乡，闻蛩思织妇。笑语是谁家，声逐微风度。
山水,想家,游灵隐山,峭壁侵霄极，灵踪不厌寻。闲思曾有梦，归隐岂无心。绝壁烟霞丽，幽岩洞穴深。那堪思慧理，残日白猿吟。
战争,想家,征妇怨,梦魂夜夜在天涯，连岁音书不到家。万里征人成白骨，春闺犹自卜灯花。
怀人,思念,寄邾仲义二首 其一,我思垂虹桥，沧波绿杨津。鄂鄂棣华宅，瞰此江之滨。荷衣佩秋兰，野饭羹紫莼。一从桥上别，花发三年春。相思复相思，为尔歌停云。
送别,想家,于王抚军座送客,秋日凄且厉，百卉具已腓。爰以履霜节，登高饯将归。寒气冒山泽，游云倏无依。洲渚四缅邈，风水互乖违。瞻夕欣良宴，离言聿云悲。晨鸟暮来还，悬车敛馀辉。逝止判殊路，旋驾怅迟迟。目送回舟远，情随万化遗。
田园,愁绪,闲居 其一,屋头烟树绿婆娑，最爱樵邻夜唱歌。独坐小窗山寂寂，不知门外月明多。
闺怨,想家,宫词,汉月流芳夜，深宫罗绮过。掖垣花气暖，倚树弄云和。调苦凝纤手，情深结翠蛾。曲终频伫望，玉殿起笙歌。
怀人,想家,为王山尹子渚赋潜斋末句寄声叶新之,斯文宗绪自河南，妙处元非故纸钻。万里梦归伊阙远，一窗静对玉峰攒。林深雾豹南山隐，海阔风鹏北溟抟。刻楮自怜无一补，写心寄与故人看。
战争,想家,秋兴,百战关河血未消，将军谁是霍嫖姚。中原版荡悲周室，西楚纷披属汉朝。甲帐珠帘非昨日，玉楼金屋丽层霄。兵麾满眼归无处，愁绝秋风柳万条。
思乡,想家,再叠前韵一赠少湖宗伯一述鄙怀 其二,送酒传歌莫厌频，喜同清夜故乡亲。乾坤逆旅谁非客，岁月驰驱不待人。海水有期归大壑，荷衣无处避浮尘。一廛愿买青山住，剩有君王旧赐银。
怀人,想家,和韵见寄,谁言萧索类霜蓬，我与坡仙意颇同。无策干时偏怪老，有诗消日不知穷。一竿未把归沧海，孤剑曾将倚碧空。昨夜南楼闲坐久，入怀惟喜故人风。
思乡,想家,其八,金碗冰蔗浆，银盘烂蕉黄。食物岂不美，不如归故乡。
悼亡,哀伤,哭宋燕生,泯泯莫如归死乐，眼中人事日喧豗。深谈直到沧桑尽，阅世宁知孔墨哀。孤处论交真悱恻，千秋相望在尘埃。床头剩有呕心稿，地老天荒著此才。
思乡,想家,再次才夫韵二绝 其一,灯窗仍有卷披黄，此地重来似故乡。安得清江都是酒，胜金满屋笏堆床。
思乡,想家,其二,已是临归日，何堪见汝曹。羁栖怜若病，行役问吾劳。滩束江声急，山藏瘴雾高。故乡犹隔远，离思转滔滔。
咏物,哀伤,风,猎蕙微风远，飘弦唳一声。林梢鸣淅沥，松径夜凄清。
怀人,思念,浙江有怀梁非馨作,梁子旧游处，临流想当同。芳气流歌吹，翠色炫云峰。嗟子守穷躅，我来谁与从。水入鸣琴清，林和吟蝉工。丽景属颜回，锦绣萦心胸。忆昔每临咏，互发如商宫。佳思忽以驰，感子扬长风。兹游把豪素，遇物情颇浓。相思不能已，凭啸浚清空。
思乡,想家,壬申春寓旧馆偃山房有感而作,旧馆迟留春欲暮，小山林石带平原。自怜萍迹随流水，每到花时感故园。鸟啄雨墙红落杏，蝶翻风砌绿抽萱。十年未遂东归计，白发慈亲独倚门。
怀古,哀伤,苏武洲毡房夜坐,明发启帐房，冷气迸将入。饥鹰傍人飞，瘦马对人立。禦寒挟貂裘，蒙头帽毡笠。凄然绝火烟，阴云压身湿。赖有葡萄醅，借煖敌风急。
怀人,思念,寄友,别路三千里，离情十二时。诗成凭寄与，一字一相思。
怀人,思念,夜忆钦止斯远,木叶骚然雨到时，共眠僧榻各哦诗。推移忽已年时事，怅望相看天一涯。别后屡书浑未报，风前小立重相思。人生知复几寒暑，一别长为数载期。
思乡,想家,腊月二十四夕偶成 其一,岁事只如此，匆匆又小年。兰灯看独照，柏酒已先传。月隐金台雪，香霏禁树烟。故园今万里，南北寸心悬。
闺怨,愁绪,其四 闺思,吹落西风月半窗。孤衾寒结五更霜。灯头残焰落银釭。流泪不随烧烛尽，牵愁似惹茧丝长。怕看朝镜脸儿黄。
闺怨,流泪,春闺思,戴胜飞晴野，凌澌下浊河。春风楼上望，谁见泪痕多。
思乡,想家,灵芝寺,为爱嘉名似故乡，芒鞋日日此徜徉。非关贪礼瞿昙相，自是三生有愿香。
咏物,愤怒,萤,土润正溽暑，幽庭熠耀飞。陈荄未全脱，生气一何微。风急光不灭，月明景共稀。蟏蛸与蟋蟀，时节伴依依。
思乡,想家,九月廿二日承钟元卿六月二十日书且有卜邻之约未知能遂否也赋答意,九月初承六月书，过时不敢问何如。故园早已黄花后，南国相将白雁初。直以亲情能数问，可缘贫贱转相疏。卜邻预喜过从近，远愧江湖未定居。
思乡,想家,其五,关山行万里，旌节驻三年。一将书生任，孤军绝域悬。粮空难杀马，水恶易崩船。歌尽思乡曲，毡帏冻不眠。
思乡,想家,和人韵,四海皇皇无所归，梦魂常绕故园飞。海山不羡学居易，华表留言笑令威。毛落难寻苏子节，囊空犹有老莱衣。静思二十年间事，扰扰纷纷尽觉非。
山水,孤独,游屏山,观风已遍上神州，路入祇园景更幽。苔径雨馀偏却暑，石亭风静不知秋。天花坠处禅心定，贝叶翻时俗气收。试问山中能事者，原来亦有好诗流。
思乡,想家,天寒,树头谡谡风声来，木叶已尽吹黄埃。是时霜飞万瓦白，晓雾欲破晨光开。严天禦寒惟酒可，急唤江南鹦鹉杯。一杯未尽醉色起，红入两颊惊春回。惟愁见守不少贷，酒力未解还相催。遥瞻浮云蔽北极，故乡何在心悠哉。茂陵先帝傥见梦，敢不奏记通天台。
思乡,想家,七月十二日偶成 其一,今夕起乡心，何日归渔钓。欲归定何所，无言独长啸。君意复何如，老少不同调。此生吾自断，天道自难料。
怀人,孤独,次淮上寄乐寅,朝发朗陵途，羁心杪秋积。北风吹五两，淮流澹将夕。明霞上远水，寒树带行客。故人望何处，西南几峰碧。
山水,恐惧,游石钟山次晦山大师韵二首 其一,已尽匡庐胜，登临更此峰。湍飞穿钓石，风急误僧钟。过眼帆随雁，惊心树化龙。春波逾浩荡，极望一开胸。
思乡,想家,挽方天贶,长者虽云殁，流风尚尔存。宗盟修里巷，家法在儿孙。马鬣迷新垄，鸠枝恋故园。年年春色好，锦障为谁翻。
战争,怨恨,角,闻说征人说，呜呜何处边。孤城沙塞地，残月雪霜天。会转胡风急，吹长碛雁连。应伤汉车骑，名未勒燕然。
战争,恐惧,征东行,祁连山前箭如雨，健儿夜渡桑乾水。天子临轩命出师，几人报国能轻死。军中不闻丧胆谣，健鹘垂翅鹀雏高。衣戎卖饼当一队，铜面将军閒宝刀。
田园,想家,溪村,兀兀小桥西，人家住绕溪。云山当户入，竹树出檐齐。风急花初尽，春深莺乱啼。稻畦新雨足，稚子亦锄犁。
山水,想家,登泰山五首 其一,晓登泰山道，行行入烟霏。阳光散岩壑，秋容淡相辉。云梯挂青壁，仰见蛛丝微。长风吹海色，飘遥送天衣。峰顶动笙乐，青童两相依。振衣将往从，凌云忽高飞。挥手若相待，丹霞闪馀晖。凡躯无健羽，怅望未能归。
怀人,想家,酬令狐相公岁暮远怀见寄（依韵）,别侣孤鹤怨，冲天威凤归。容光一以间，梦想是耶非。芳讯远弥重，知音老更稀。不如湖上雁，北向整毛衣。
思乡,想家,道院,四壁长苔痕，经旬掩绿樽。雨声清梦境，灯影伴吟魂。摇落悲徂岁，漂流忆故园。拟骚无杰语，千古愧湘沅。
闺怨,想家,秋闺十首 其三,天涯脩阻几间关，去雁同君今已还。暗想今宵良夜晨，有无归梦度家山。
思乡,想家,和心公雪中见怀韵,初飘数点著衣轻，冷入匡床梦不成。想尔独吟支瘦骨，无人直下到深更。忽疑近户看无迹，自起吹灯听有声。只此朋情浑莫柰，乡心又逐晓钟生。
思乡,怨恨,天边,天边明月迥含霜，夜夜哀笳怨望乡。一片愁心与鸿雁，秋风吹不到衡阳。
闺怨,想家,宫词,一处承恩宴舞衣，六宫甲帐冷珠玑。夜深听得笙歌响，知是君王步辇归。
战争,想家,下寿,六十本下寿，皤然成秃翁。系舟贞女濑，窃禄素王宫。暮随太守车，朝迓御史骢。我马劣难骑，却与无马同。老病厌徒步，足力亦易穷。将以马易牛，归耕田园中。圣人有遗训，吾不如老农。
思乡,想家,登广武原,广武原西北，华夷此浩然。地盘山入海，河绕国连天。远树千门邑，高樯万里船。乡心日云暮，犹在楚城边。
闺怨,愁绪,长信宫词,久忘恩幸不成思，每听和銮意亦疑。翠辇自经长乐去，伤心无奈月明时。
战争,想家,约观水阅往迟遂虚冯太常饭及归又失郑职方魏园之觞,燕子矶头风日黄，游戎校士水中央。春深痛饮辜司马，日仄清斋虚太常。大树低花遮勒短，红旗白羽塞卢长。何从一饱饥方朔，自买鱼虾入醉乡。
思乡,想家,登悯忠阁,唐家高阁古城隈，远客登临宿雾开。诸帝园陵俱寂寞，三韩魂魄尚归来。西山云气空中度，东海潮音地底回。闻说关河有戎马，故园南望思悲哉。
思乡,想家,端午,五月江村归梦长，又从客里过端阳。石榴轻闪风前色，山艾时飘苑外香。竞水数舟那更急，穿花双蝶故多忙。儿童不省官中好，犹插朱符说故乡。
思乡,想家,新添,朝登七盘坡，复下九折坂。长风飘落日，杳杳前山晚。佂夫行取薪，夜入涧中饭。仰视飞鸟还，载观浮云卷。还顾望乡邑，日与亲爱远。公家尚有程，安能速言返。
思乡,想家,初夏晴明家弟子悱同从弟子长过余山庄小酌,苏家兄弟是前身，重结今生未了因。作伴追游山寺路，乞閒能乐故园春。树阴团盖堪围坐，鸟哢娇声解唤人。夕照一川舟去远，还山惟有白云亲。
思乡,想家,谢邵地官汝学馈陶鼎次韵,感君携赠出南装，别路相看似故乡。诗客品题新定价，野人抟埴旧传方。茅柴火底春风软，骨董羹中滋味长。秋去冬来几寒暖，且将粗粝送年光。
思乡,想家,九月初十日山房午睡恍见梅枝已吐白矣惊喜而作,生爱梅花是性情，故园阻绝泪纵横。梦中惊见南枝曝，起绕山边水畔行。
山水,想家,游焦山,欲极苍江胜，扁舟指翠微。潮声迎石怒，风力挟帆飞。海近龙归钵，山空鹤守扉。何当题壁去，盘礴解征衣。
思乡,想家,其二,去日吴山巅，王程惨行色。天涯任仆马，行李蔽天黑。关山一何长，短札不可得。故园茫茫青，旧官生野稷。胡为有归翮，翻飞在我侧。吞声惜鬓毛，素志填胸臆。长贱表寸心，儿曹其稼穑。开帷念髣髴，墙月自西匿。
山水,想家,登千峰榭,飞观危栏缥缈中，聊将醉眼送归鸿。一生未售屠龙技，万里犹思汗马功。王衍诸人宁足责，姜维竖子自应穷。他年吊古凭高处，想见清伊照碧嵩。
思乡,想家,秋夕病中,坏屋不眠风雨夜，故园无信水云秋。病中枕上谁相问，一一蝉声槐树头。
思乡,想家,寄赠田砚思同学,一从吏籍挂浮名，孟浪辞家万里行。栈阁梦犹迷古道，锦江春不到边城。兼旬雅雨凌霜落，照眼峨冰逼暑清。风物迥殊青鬓改，故园回首不胜情。
田园,哀伤,宿苑里村,狼籍残骸痛未收，荒凉满目起悲愁。迷人旱魃巢墟墓，拜月妖狐顶髑髅。黝黝荒林晴亦暝，萧萧衰草夏如秋。夜深隔岸燐光闪，知是魂从旷野游。
思乡,想家,暮秋夜登楼望西河有感,步屧河桥访旧游，野情物色自迟留。风林萧飒喧清夜，云月迷茫失素秋。元亮老看荒径菊，仲宣今倚故乡楼。吾生浪迹何时定，独对沧波愧白鸥。
山水,想家,游香山次王正言（来）韵,四山过雨翠光流，境胜心閒自点头。野鸟叫春多格磔，晚风吹鬓故飕飗。三年几作旧山梦，一笑喜成今日游。独叹寒泉本无意，强随机械走溪沟。
怀人,思念,题竹寄颜肃训导,久别庆云颜博士，书来为喜报平安。同乡无限相思意，特寄清风客里看。
战争,想家,登台望石门关作,春草群飞雉子斑，登台一望石门关。缘江烽火来三楚，横海楼船断百蛮。绝徼军输愁远度，长征都护未生还。我来不见周南郡，金斗城高何处攀。
思乡,想家,其二 过厉山驿,古木参天枝欲倾，秋风时发半岩声。厉山拟作故园梦，山雨萧萧梦不成。
怀古,恐惧,龙德故宫怀古八首 其一,国是当时总是非，强将商鞅作皋夔。莫言天变浑无畏，不见雷轰党籍碑。
思乡,想家,赠刘善叙往湖南并引,爱汝今日湖南游，长风万里无清秋。江山有待亦吾土，兄弟相看是故侯。直道每增知己重，老夫端为大家忧。天台旧有延生药，转手疲癃信尔瘳。
田园,哀伤,为玄明村杨俊斋题周德玄画,玉笛吹残夜，声声太古情。美人何处觅，霜月正凄清。
怀人,想家,忆橙,怅望天涯驿骑尘，政须玉甲破芳新。可怜虚度梅梢月，无计相陪竹叶春。三日手香频入梦，一年秋好不关身。快须准备新诗句，傥有金苞赠故人。
山水,想家,游仙游山,闇将心地出人间，五六年来人怪闲。自嫌恋著未全尽，犹爱云泉多在山。
战争,想家,送周子庚（金）都宪抚边,肃肃戒严程，萧萧班马鸣。龙庭新节制，骑省旧才名。玉律调秋气，金铙寝夜声。陇云笳外结，关月笛中明。鸾朔临秦阵，鹑瓢绕汉城。沙汀行见雁，海树坐闻莺。游雾怀前赏，归风溯别情。伫听歌凯入，一举塞垣清。
思乡,想家,夜坐,夜寒蟋蟀语秋根，独客无眠忆故园。天作穹庐笼四野，月飞明镜照千门。胡笳相应时时发，戎马初生处处屯。秉烛封书寄兄弟，一身犹滞海西村。
思乡,想家,冶春绝句和王阮亭先生,杂管繁弦奏野航，听来声调是伊凉。边关子弟江南老，今日曲中逢故乡。
悼亡,哀伤,哭师二首 其一,生死亲营一亩宫，瓣香谁解为南丰。敢云狸首斑为美，常恐牛眠卜未工。门下易名萧颖士，帐前负笈马扶风。吹台赋罢人何往，呜咽黄流水自东。
送别,哀伤,送颜少府投郑陈州,一尉便垂白，数年唯草玄。出关策匹马，逆旅闻秋蝉。爱客多酒债，罢官无俸钱。知君羁思少，所适主人贤。
思乡,想家,书松陵夏尚忠王明府道斋故人也明府绘望云图令其子归遗之索余题其上,毗陵客舍洮湖里，乡心祗忆吴江水。关门千树别来青，笠泽孤云望中起。孤云迢递故乡山，也似梁公马上看。肤寸任随零雨散，飞扬还带莫天寒。看君已抱连城璧，何事犹怀兔园笔。朝饭歌残苜蓿盘，春衣梦绕斑烂色。王郎此去揖清芬，明府缄书远念君。他时好在青云上，回首姑苏是白云。
山水,哀伤,游近山,羸病知难赋远游，尚寻好景送悠悠。乱山孤店雁声晚，一马二童溪路秋。扫壁有僧求醉墨，倚楼无客话清愁。残年敢望常强健，到处临归为小留。
闺怨,怨恨,和俞生暮春闺怨二首 其一,落花庭院草萋萋，雨鹳晴鸠各自啼。倦绣一春长闭阁，忽将清梦过辽西。
思乡,想家,潘德久将出疆之前三日移居作诗奉邀,久住京华似故乡，迁居又复一番忙。此非子坐争悬榻，何以家为便出疆。屋下已听湖水过，楼头不奈柳梢黄。今朝元巳佳天气，试拨忙来共一觞。
思乡,失意,澄江九日作,清秋重系剡溪船，借榻萧斋意惘然。岁序催人还九日，江山别我己三年。黄花插帽非吾土，红粉持觞总各天。笑杀白衣人不见，凭谁酬赠酒家钱。
战争,愁绪,其四,噭噭猿猱啼夜阑，男儿有泪莫轻弹。烽烟匝地薰心热，铁甲如冰透骨寒。每侍将军接短战，曾因夜月望长安。几人博得封侯印，赢取霜华两鬓看。
思乡,想家,上元宿通州杨原诚寓宅,禁城东下一川平，杳杳烟芜淡淡晴。风滚暗尘羊角转，水披残冻鸭头生。离居有酒春堪醉，小市无灯月自明。还忆故园今夕赏，玉人花底共吹笙。
思乡,想家,其三,故园风物长如旧，松柏参天六月凉。岑寂北窗风雨夜，独吟诗句绕胡床。
思乡,想家,其二,边郡荒凉悲且歌，故园迢递隔烟波。琴声背俗终如是，剑气冲星又若何。朝客渐通书信少，钓舟频引梦魂多。北山更有移文者，白首无尘归去么。
田园,想家,闻田家插秧已毕,闻道田家日夜愁，黄云白雪不全收。稻畦插遍青如染，满望今年倍有秋。
悼亡,失意,哭常理斋叠韵八绝 其八,茫茫身事百年中，长望归来白首同。三径黄花相约处，祗今衰飒不成丛。
怀古,想家,汴堤怀古,迷仙楼观郁连空，一日都归鬼唾中。奢则兆亡天听迩，去而不返水声东。锁烟弱柳愁蛾绿，阁雨幽花泪脸红。总为锦帆归不得，至今啼鸟怨东风。
送别,哀伤,送十五舅,深林秋水近日空，归棹演漾清阴中。夕浦离觞意何已，草根寒露悲鸣虫。
闺怨,愁绪,春怨,堂中何事话周遮，燕子无端到妾家。夜雨谱成长恨曲，春风酿出可怜花。钟声枕畔天难晓，柳色楼头日易斜。遥望白云最深处，也知啼杀后栖鸦。
咏物,想家,月,青天一片玉，上有众星列。夜中光渐小，让此玻璃月。白兔卯时生，桂子秋后结。天上有山河，两界隔吴越。何当御嫦娥，万里驾飞辙。太白为前驱，綵鸾相继发。
思乡,想家,其三,解组将安适，无何乃故乡。门庭虽取次，诗酒是寻常。车过音犹在，琴閒调已亡。因居悟生理，天地只茫茫。
闺怨,怨恨,闺怨,房栊微雨过，虫思草根深。门外青苔色，无人闲到今。换衫依暮冷，开镜倚秋心。别意犹能在，应来梦里寻。
思乡,想家,舟泊江港闻瓜步羽书甚急,巨浪横吹过海门，落帆收渚上荒村。却因烽火催行役，不为风波忆故园。小市捕鱼惊水鹳，长年倚棹狎江豚。扁舟今夜应无梦，巳有沙云送雨痕。
山水,流泪,望天都峰,缥缈丹台上，轩辕拥二仙。玉壶甘露泻，珠盖彩霞悬。日月生黄海，笙歌满碧天。龙髯攀莫及，怅望泪潸然。
田园,喜悦,想归田园,恋他朝市求何事，想取丘园乐此身。千首恶诗吟过日，一壶好酒醉消春。归乡年亦非全老，罢郡家仍未苦贫。快活不知如我者，人间能有几多人。
思乡,想家,和姜居仁感时韵,十年泉石痼烟霞，吟看浮荣过眼花。归去五株彭泽柳，困来七碗玉川茶。功名得失藏蕉鹿，身世糊涂篆壁蜗。我亦厌喧求静者，故园且种邵平瓜。
怀人,想家,次韵怀谭讷夫,吴山岩岩界空碧，湖水春深好颜色。芳草连天百鸟飞，独怜王孙归未得。骥垂两耳愁空山，驽骀高居十二闲。黄鹄一去不顾返，肯与鸡鹜留人寰。落花冥冥闇南浦，山水清晖浩无主。先生岂不怀故都，举世溷浊何须数。渚有兰兮江有蓠，我思君兮来何时。一春两度梦中见，是耶非耶空尔思。
思乡,想家,阳和道中逢初度,握节行穷壤，悬弧际旧辰。萍踪边地雪，柳色故园春。颜为风尘改，年从道路新。一觞聊自祝，僮仆且相亲。
战争,哀伤,其五,悲风吹地日无光，道是贤王旧战场。君子不留猿鹤在，萧萧白骨总闻香。
思乡,想家,其二,独拨寒更火，频挑旅次灯。怀人方有赋，观我澹忘形。变态能相好，乡心不用萦。情知旋旆日，定在一阳生。
思乡,想家,子昂画,棠梨枝上白头翁，墨色如新最恼公。直似故园花石外，铜盘和露写东风。
怀人,想家,赵簿留饮望城里海棠因思履道且寄民瞻,相望海棠思故人，最高台是北城闉。看来先自花饶笑，兴到从他酒入唇。语燕既归惊作社，盟鸥何在且行春。妙年秀发如君少，桃李纷纷只世尘。
田园,想家,题朱彊村侍御归鹤图,忠骞流闻出禁廷，十年湖海但冥冥。要知鸾翮有时铩，商略閒房养鹤经。
思乡,想家,下第次姚公绶春兴杂咏韵九首 其三 春夜,半亭凉月落花香，剪剪轻风飐烛光。杜宇一声春梦醒，乡心千里客愁长。
思乡,想家,闻鹃,何事催归鸟，钩辀唤我频。故园经战后，归去巷无人。
山水,想家,游岳阳圆通寺,巴陵古寺有圆通，寺下平湖接太空。禅室静涵鲛室冷，梵楼遥映蜃楼红。诸天只在虚空外，万象皆归旷荡中。铁面道人人不识，偶来登览自从容。
思乡,想家,杜与言登衡岳回雁峰有佳什见寄,回雁峰头坐，新篇寄旧知。怜君遥念想，动我故乡思。南岳开云处，高楼待月时。此时一壶酒，谁与共传卮。
思乡,想家,其五,昔年去国大苍黄，同舍诸生半死亡。春别浙江花似雾，秋行碛地草如霜。时沽市酒借馀景，屡宿官邮悲故乡。满目故人皆厚禄，吾侪添得两奚囊。
思乡,想家,题王赤抒篱豆画卷二首 其一,豆叶翻翻豆荚肥，檐前蔌蔌草虫飞。故园秋意忽到眼，一阵野风吹客衣。
思乡,想家,其二,穷居不择交，贤否那复辨。似人辄已喜，况复曾半面。相见且寒温，不问风雨变。晚来无与游，澄江喜如练。携筇信步行，屈曲随山转。数日雨不止，冲波颓激箭。旧雨已不来，今雨谁复见。瓮头香满屋，吾计今已办。岂复思故乡，无事且彊饭。
山水,想家,游三阳寺,载酒三阳寺，寻碑兴倍增。民穷先废学，庙破竟无僧。造像搜频得，浮图倦未登。归途书所见，哀雁过高陵。
战争,哀伤,杂诗九首 其一,季夏薄火旻，出游汗徒御。浮云迥生惨，凛然被霜露。戈甲满道周，行留泣相顾。匈奴为我雠，安能罢遣戍。往甘三时逸，今征匪秋莫。死地身独任，焉用亲与故。壮恐当军锋，弱恐弃中路。西邻贾人子，一充嫖姚部。黄金橐驼装，貤封及千户。瀚海天如赭，彼人曾何睹。
怀人,思念,怀果上人,拥锡南游去，名香几处焚。别来无远信，多恐在深云。好月曾同步，幽香省共闻。相思不相见，林下叶纷纷。
田园,哀伤,村墅,正月二月村墅闲，馀粮未乏人心宽。南邻雨中揭屋笑，酒熟数家来相看。
思乡,想家,定州道,夹岸新杨映广津，客行无绪独愁人。故园亦有千头树，二月中旬汳水滨。
怀人,喜悦,寄湛上人,当时曾共北沙游，把酒哦诗赏素秋。十载故人零落尽，东山依旧说汤休。
战争,想家,其二,埋名都市无人识，誓死沙场各自知。一夜五原烽火急，起从召募羽林儿。
怀人,思念,寄澹人复用前韵四首 其一,南北相思有梦通，渔庄遥寄一溪风。米家画里焚香坐，常在菰蒲烟雨中。
思乡,喜悦,上官右史,螭坳立后别明光，岁晚婆娑庆幸堂。鹤怨只能随发白，菊愁竟不上腰黄。西归有地从先垄，北望长江是故乡。枌下解空情已尽，西风吹泪湿斜阳。
思乡,想家,王孝峙迁居,小屋容君住，迁期日日赊。对门横一水，出汲有千家。曲径通桥便，低檐避树斜。著书傥有暇，移种故园花。
思乡,流泪,七月十五日夜湖上,新秋客路在馀杭，此夕偏教断客肠。钟磬数声河两岸，火珠千点水中央。果蔬竟日惟呼佛，涕泪多时一望乡。莫向断桥高处立，镫光云影总悲凉。
怀人,愤怒,寄处州太守徐大夫,潜山西畔紫溪边，林下相逢岂偶然。抚掌急于云里电，回头还似火中莲。黄花翠竹年年色，明月清风夜夜天。谁谓故人相去远，好溪长与慎江连。
战争,想家,其二,一望重关塞草枯，主恩持节视防胡。九边烽火褰帷净，三镇军声指掌呼。上谷去天低倚剑，黄河如带稳飞刍。平收聚落风沙色，并入山阴笔阵图。
田园,想家,春日闲居，再用倒叠韵,白袷新春卧故山，草堂人已倦游还。一帘花雨摊书冷，半榻茶烟对竹閒。琴韵涩难调指下，酒悲醒亦在心间。诗成自写东头屋，尽日曾无客扣关。
战争,想家,其二,军人莫采芑，佳人莫梦兰。采芑地不生，梦兰徵验难。即戎有简书，内私置若干。城边戈可枕，塞上雪可餐。寄衣是何日，缩肉且忍寒。烽火时一红，泪落山鬼间。重气自轻生，而暇忧摧残。君看交河水，万马饮不乾。愿河向东流，东流近长安。
思乡,想家,其二,万年明月照霜天，独向望乡台畔圆。共看毡裘嘶马上，应同闺被绣鸳边。
悼亡,失意,哭云淙兄,取义先申报国劳，师行将克绝号咷。一生心事苌弘碧，百粤经营伍子涛。眦裂旄头清露泣，身骑箕尾玉堂高。平生雁序曾师友，今日招魂尚读骚。
田园,喜悦,秋日同邹伯学过崔晦之村庄,携得城中友，联镳把臂来。探阄人踊跃，问姓俗疑猜。邻酒无因至，霜花有限开。一丘荒楚里，门户蔽蒿莱。
战争,想家,其二,阳乌黯黯映山平，阴兔微微光渐生。戍楼往往云间没，烽火时时碛里明。
山水,想家,望九华山,振翮西天来，迢迢一万里。乘风下青阳，山形削成指。翠华结层霄，芙蓉列九子。江南萃佳气，灵异自兹始。玉壶隐仙踪，金丹含玄理。乾坤为我炉，日月翼两耳。真诠苟不迷，逍遥逸凡轨。愿言憩蓬壶，吾道亦时止。
山水,流泪,登甘露寺塔,飞塔耸遥空，层梯肆攀陟。危巅一旷放，千里浩无极。滔滔黄河流，奔腾恣诡激。下窥眩欲动，飞鸟那可及。秋气郁原野，莽苍但一色。西望敖仓云，知是成皋邑。回首俯夷门，慨然终古迹。不见信陵君，凭高泪沾臆。
思乡,想家,其十一,勾粤东西总故乡，乘流三日即羚羊。嘉鱼十月冲寒出，来系兰桡大小湘。
怀古,恐惧,咏史 其一,方朔仕汉廷，事道非玩世。时时一讽谏，彼自敬其事。叩头诛董偃，凛凛直臣义。岂得以诙谐，目之曰游戏。
闺怨,想家,宫词八首次契公远正字韵 其一,广寒宫殿近瑶池，千树长杨绿影齐。报道夜来新雨过，御沟春水已平堤。
田园,孤独,村居杂咏 其一,皂荚林边乱石垣，依然卜宅是南村。比邻儿女聚观客，赴市鱼虾先到门。新火微添蚕起候，圆沙浅印鹭眠痕。江乡风景真如画，并入田园诗细论。
思乡,想家,应聘,三年归卧故乡云，每被春风诱出门。行到会稽探禹穴，坐看东海浴朝暾。
田园,想家,江村,残阳在木末，远鸟下孤屿。渔舟归未归，吹笛芙蓉渚。
战争,想家,出塞,跃马走胡尘，将军不顾身。黄沙一万里，赤帜五千人。天子犹称汉，匈奴岂畏秦。不知苏属国，何日画麒麟。
思乡,想家,其二,游人重引岁寒思，记得梅花欲发时。春事故园应较早，北枝容易接南枝。
思乡,想家,题故园龙眼树,故园龙眼实初垂，三径荒芜鸟雀欺。借问交亲情几许，风前消息荔奴知。
思乡,想家,其二,三载行歌汝水春，故乡东望转逡巡。如何细草沾茵处，又送桃花靧面人。
怀人,孤独,诸公邀留不及赴次前韵寄谢,一失浓欢悔可追，故人应念独醒时。回思翠幕围香雾，定复长虹起砚池。照应鼎来联璧客，风流羞死聚蚊儿。当时枉重千金诺，不见芳辰卜夜嬉。
怀人,思念,寄杜宣卿长官,长忆逢君历水隅，坐中谈笑见醇儒。当年许我入诗社，别后有谁为酒徒。头想白如潘骑省，家应贫似范莱芜。相思不可能相得，蝉老西风海树枯。
思乡,想家,闻塞笛有怀赵詹泽廉使,客行思故乡，闻笛转凄凉。不见梅花落，空愁塞草黄。雁声沉远汉，牛背送斜阳。出塞翻新曲，谁知恨更长。
田园,哀伤,端午村居,荒村无竞渡，极目野烟昏。欲奠盈樽酒，空悲绕膝恩。五丝难续命，一赋独招魂。何以酬佳节，菖蒲绿映门。
怀古,哀伤,咸阳怀古,连鸡势尽霸图新，兀兀宫墙压渭滨。指鹿只能欺二世，沐猴那解定三秦！倚天楼观馀焦土，落日河山几战尘。今古悠悠同一辙，不须作赋吊前人。
咏物,想家,雨,晚荷收始毕，宿麦布将齐。勤动怜终岁，廉纤喜一犁。溜声寒淰淰，云气渰萋萋。高阁遥传漏，吟怀触处题。
思乡,想家,和阳道中即事,菡萏初开夏日长，垂杨修竹俨成行。绿阴处处如飞盖，却爱征途似故乡。
怀人,哀伤,次韵杨乐道述怀之作,素心非不慕前修，自怪因循欲白头。猎较趣时终琐琐，画墁营职信悠悠。濠梁最忆知鱼乐，牢策翻惭为彘谋。尚有故人能慰我，诗成珠玉每相投。
咏物,愁绪,雾,寒峭不成雪，漫漫晓雾生。凝眸迷咫尺，扑鼻觉纵横。山色彭郎隐，江声石妇平。羁愁久无赖，挝鼓劝晨征。
田园,喜悦,村居险韵 其一,地僻心俱远，风光处处佳。居常卧草榻，出或着芒鞋。酒向邻家贳，欢能野老偕。陶然取一醉，真可号无怀。
山水,想家,游剑潭寺①,晚凉同散步，小径入花坪。野草缘阶绿，岩松破壁生。钟飘云外响，泉咽涧中声。日暮归禅院，翛然俗虑清。
思乡,想家,闻雁,故园眇何处，归思方悠哉。淮南秋雨夜，高斋闻雁来。
思乡,想家,寄城南友人,三入承明愿已酬，蓬瀛又复接清流。碧笺时写飞花恨，宝瑟曾传细雨愁。梦绕故园追过雁，眼穿乡树认归舟。荼蘼落尽啼鹃急，惭愧群公得纵游。
山水,孤独,游大慈山书昼上人壁,谷里侵云寺，寻幽到深处。春过寒花开，人来啼鸟去。岂期草庵客，日暮此相遇。
怀人,想家,次汤退庵隐君见寄韵,丈人文雅旧知名，乡里衣冠重老成。海上青囊传已久，山中白璧种还生。临池洗药春泉暖，入洞看花晓雾晴。羽客将来诗满纸，思君转似隔蓬瀛。
怀古,想家,九日登台城豁蒙楼香涛制军督江时建,江湖收一楼，付与后人游。兵马逢佳节，登临小九州。更无风雨至，一荡古今愁。我亦傍观者，何心问弈秋。
思乡,想家,寒食,粥冷春饧冻，泥开腊酒斟。故乡空泪满，华发正愁侵。山暝雨还住，烟孤村更深。谁知江海客，浩荡济时心。
思乡,想家,书怀,舵楼空阔望京华，芦荻江枫岸岸花。山色淡浓昏雾薄，水光浮没夕阳斜。故乡鸿雁书千里，远浦牛羊屋数家。边塞柳营多苜蓿，石田复忆旧桑麻。
田园,想家,赋得田家喜载阳应教,侵晨荷锄去，门巷柳风和。青帻三推后，黄绵万里多。人间重迟景，天意惜灵禾。处处祠田祖，欢传士女歌。
山水,想家,登狼山,群驱宝马出江关，缓控银鞍独看山。万里晴光春草遍，一天海色暮潮还。云来莽荡扶桑外，地坼东南楚粤间。头白怀乡空自泪，问谁同此驻红颜。
怀人,思念,詶古晋见怀 其一,相思鱼鸟隔飞沉，极目烽烟乱客心。大海波涛吞日月，先朝遗逸满云林。田横岛外蛟龙老，羊角山中雨雪深。何日桃花问渔父，九峰与尔共垂纶。
思乡,想家,到吴,三载故乡别，归帆恰到吴。食寒新火换，天阔断云孤。酒市仍依岸，渔村远带湖。碧山千万叠，翻忆梦崎岖。
思乡,想家,其二,我留子去意悽悽，匹马长途独向西。若到雁门关外望，故乡回首白云低。
悼亡,孤独,哭江景孚二首 其二,子已先朝露，文章失凤毛。人皆惜年少，天亦厌才高。学草馀池墨，流芳托楚骚。因之念朋侣，寥落半蓬蒿。
思乡,想家,过湖口县,佛子矶头溯客舲，南湖高柳寄沙汀。水分彭蠡溶溶绿，山送匡庐冉冉青。雨过人家收鸭早，日高网户晒鱼腥。故园此去犹千里，安得乘风破杳冥。
山水,想家,游横云山庄 其一,一径穿林入，双扉面水开。有山都抱屋，无砌不封苔。云气萦衫袖，岚光落酒杯。到来尘境隔，何必问蓬莱。
悼亡,想家,哭许崧老右丞二首 其一,夫子相知一纪前，定交握手自忘年。长松老鹤骨格古，粹玉精金操守坚。出入三朝昭大节，漂流万里正华颠。皇天不整遗元老，空使苍生共黯然。
思乡,想家,书怀,空守闲窗对简编，乡心谢却案头前。读书岂为功名计，处世难无俗虑牵。作客恒悲虚白日，为人特患负青天。半生壮志消磨尽，学业无成愧问年。
思乡,想家,客中言怀,白发照乌纱，逢人只自嗟。官闲如致仕，客久似无家。夜雨孤灯梦，春风几度花。故园归有日，诗酒老生涯。
田园,失意,春日村居四首 其一,春兴浑无赖，诗篇亦漫吟。老来安散逸，年少忆登临。碧草萋萋发，浮云忽忽阴。洪崖好山水，怅望隔幽寻。
思乡,想家,敧枕,旋放芦帘整布裀，先生敧枕息残身。室无侍婢犹嫌病，厨有餐钱更苦贫。寒甚剩赊燕市酒，风来羞污庾公尘。故乡节物殊堪忆，箭茁槐芽又一新。
闺怨,想家,宫词二首 其一,故国三千里，深宫二十年。一声河满子，双泪落君前。
咏物,怨恨,鹭鸶,宛尔江乡意，飘然杨柳风。雍陶吟独绝，吕纪画难工。心忆寥天阔，嗉嫌陈粟红。不缘贪口腹，安得入樊笼。
战争,想家,送漳渠杨公分守云中,怅望云中城，犹隔桑乾水。远道令人愁，况近单于垒。单于何猖狂，侵掠日未已。苍茫应与朔，满眼生荆杞。天子廑宵旰，吾徒宁不耻。杨公慷慨人，愤时恒拊髀。谈兵樽俎间，往往得神理。兹行讵徒然，王庭应远徙。分手勿踌躇，丈夫志万里。
怀人,愁绪,白蚬江阻风夜宿江口兼怀徐贲,颠风江渡难，停稆依茭葑。涛烟翳暝光，滩月侵寒梦。渔归候火明，凫眠忌芦动。遇险更思君，陡觉离愁重。
思乡,想家,月夜宿梓潼 其一,月上潼川郭，窗明夜色闲。水云通故国，杯酒送残山。人怅连年别，天教万里还。喜心翻倒剧，抚枕望乡关。
思乡,想家,其四十二 弹,顾子为名训，苏仙返故乡。炙鸮原可譬，黄雀那容忘。徒见众星迸，惟悬一月光。流莺海棠下，丽句独称王。
战争,想家,酬王定国,守麾犹得长诸侯，全晋提封二十州。画角悠扬高戍晚，黄榆摇落故关秋。防边战士多乡思，并塞胡儿学汉讴。早晚罢兵容请老，邀君同醉潩湖头。
战争,愤怒,皂角林,皂角林边杀气新，凄凉偏感北征人。我来认作将军树，汲静当年打女真。
怀古,想家,馆娃宫怀古五绝 其一,绮閤飘香下太湖，乱兵侵晓上姑苏。越王大有堪羞处，秖把西施赚得吴。
思乡,想家,和通判朝奉宋丈 其一,尘事如毛日日生，故园久拟问归程。飞鹏怒薄扶摇上，病骥饥寻巀嵲行。绿野尽头迷汉水，白云深处是樊城。私怀借问何其似，祇看摇摇车上旌。
思乡,想家,登晴川阁,落日低迷下短亭，隔江山色入帘青。西风吹送乡心急，都向梅花笛里听。
怀人,想家,怀归西国,此世为何世，吾身亦幻身。固应常邈邈，其可效频频。饯日怀乡国，闻莺忆故人。得归方始乐，久客厌风尘。
山水,想家,游金山寺,楚缆吴樯万里还，梦魂长在水云间。境当绝胜多逢寺，江到中流合有山。鹘岭高秋增突兀，龙宫深夜锁潺湲。谢公无限登临兴，不为苍生暂解颜。
怀古,想家,婉娈草堂怀古,一径入昆麓，烟树郁苍苍。黄耳冢已没，白驹泉亦荒。仿佛碧云深，当年读书堂。知几惜不早，贾祸在文章。徒令婉娈影，高台变凄凉。荒丘莽丛樾，古屋剩枯篁。俯仰馀太息，一声鹤唳长。
闺怨,想家,长门怨,金壶咽泪莲花涩，银箭浮迟渴乌泣。知更阿监罗袜冰，暝对星河玉阶立。内官唱漏催晓筹，芙蓉梦破燕支愁。起来妆罢窥绣户，三十六院残烛幽。建章风传凤吹远，翠华晨幸昭仪馆。箜篌不语心自语，愁长如天恨天短。红裀暖踏杨花雪，绛缕閒封守宫血。鹦鹉空猜警跸声，春寒紧护流苏结。
思乡,想家,奉寄山阴县丞陈大用,才名本自重南金，未许相逢叹陆沉。异路共为千里客，故乡谁念五更心。海门日上天光近，江浦云归树色深。莫道过门风致尽，扁舟正拟过山阴。
田园,想家,宿近村,病齿漂浮短发稀，此身犹堕乱书围。邯郸倦枕晨炊熟，昌谷空囊晚醉归。久困厌从人乞贷，力耕频遇岁凶饥。行年九十穷弥甚，旅舍灯前自绽衣。
田园,想家,西村晚归,小坞花垂尽，平堤草次迷。日长莺语久，风定絮飞低。子响闻棋院，舟横傍钓溪。归途不知处，依约埭东西。
思乡,想家,其八,江天尽作荔支围，黑叶千村映翠微。烽火亦教榕树似，珊瑚不道木棉非。门临古渡多渔户，坐倚阴厓有钓矶。西浦邅回难即到，乡心休逐片帆飞。
山水,失意,登香山港市楼晚归①,楼外苍茫日欲倾，眼光惝恍耳交鸣。沧溟云暗垂鹏翼，林樾风狂起虎声。动地波涛攻断岸，漫天沙土障遥城。匆匆仆马归来晚，垒块时消酒一罂。
思乡,想家,春日游钟山以溪回松风长分韵得长字,访古来钟阜，寻僧问草堂。千年猿鹤静，一径石林荒。泉落春水细，梅留腊雪香。乡心怜薄暮，矫首碧云长。
田园,想家,代村叟,安居近幽谷，井赋籍良田。圣代无深隐，家山不直钱。候耕看土脉，祈谷赛豚肩。城市知何处，疏钟隔暮烟。
思乡,想家,百合,少陵晚崎岖，托命在黄独。天随自寂寞，疗饥惟杞菊。古来沦放人，馀馨被草木。我客汉东城，邻曲见未熟。不应恼鹅鸭，更忍累口腹。过从首三张，伯仲肩二陆。赪肤分子姜，云茁馈萌竹。冥搜到百合，真使当重肉。软温甚蹲鸱，莹净岂鸿鹄。食之傥有助，盖昔先所服。诗肠贮微润，茗碗争馀馥。果堪止泪无，欲从望乡目。
闺怨,愁绪,春怨 其一,春来只烟雨，何必更留春。啼乌声声恨，情多太管人。
怀古,失意,过铁佛寺怀古,为探幽意过西郭，古寺曾闻此地偏。黄叶路深埋断碣，黑云兵尽散荒烟。当年淮右雄藩镇，今日吴宫拱墓田。凭眺不堪惆怅处，半林疏影石坛边。
战争,恐惧,五月闻蛩有感,南风先自作秋声，蛩尔何知亦早吟。慵妇机边重到耳，征人塞上顿惊心。索裘应解寒将晚，彻土须乘天未阴。闻此休将儿戏看，盍图远略备当今。
山水,想家,登金焦二山寄故园兄弟,东屋西屋人已远，名山也作弟兄看。金焦好处多于画，少个雁声江上寒。
思乡,想家,其三,雨昏云暗暮钟沈，绛蜡频烧夜渐深。敧枕几回思稳睡，数声新雁引乡心。
思乡,想家,下诏狱,落照犴门西，槐风拂面凄。夕葵行蚁散，秋草露螀啼。捧日心还北，看云首复低。居然动幽思，何必故园栖。
思乡,想家,苦雨,何期一雨成三日，约客行山竟未能。春到分时阴不解，夜当深处气犹凝。檐低捲箔看飘洒，础润添香散郁蒸。想见故园梅落尽，和羹消息又堪凭。
山水,恐惧,登粤秀山,近海松涛引百川，不堪流水似流年。人登画阁忘南武，谁立空山忆九贤。乱草有花皆宿蝶，夕阳无地不侵烟。三城鸡犬非前物，鼠杂狐狸踞稻田。
思乡,想家,新年,故园弟妹拜新年，应望咸阳一黯然。西县东城南北第，阿娘今日在谁边。
思乡,想家,过旧游有感,奇石尽良友，好山皆故乡。见时应下拜，去后总难忘。残日染寒翠，秋风吹古香。昔游空剩迹，尘佛闭虚堂。
田园,孤独,拟储光羲田家杂兴次韵,烟村八九家，结屋十馀亩。同井勤春耕，出入恒相友。客至当具餐，朋来辄命酒。日夕牛羊来，閒散鸡豚走。园种青陵瓜，门垂陶潜柳。远岫列窗棂，白云生户牖。仓庾粟常充，那复虑升斗。借问宦游人，曾知此乐否。
思乡,想家,思归,五载怀归不得归，故园想像每依依。蚕生村落桑黄长，麦熟田家稚子肥。谷鸟缓歌金缕曲，箨龙浑著老莱衣。一篇未就张衡赋，漫向成均咏式微。
思乡,想家,沚溪桥美林郎中德斋先生,牛角山阳沚溪路，溪水冬寒不可渡。北风几见扬沙尘，日夜奔流海东注。美人昼锦归故乡，飞梁压水高行步。郑国公孙陋乘舆，蜀中司马看题柱。
思乡,想家,其二,忽遂登临志，还思创始功。循阶攀峻绝，环级转空濛。秋色收残照，乡心御远风。因高谁不赋，我意仲宣同。
思乡,想家,试院中，戏题姚检校山水图,故园不涉已经秋，何日径辞黄鹤楼？却借仙人绿拄杖，乘风散上碧峰头。
思乡,想家,题画兰三首应田敬堂同年 其一,浅红生绡一尺半，描金兰叶光烂烂。不知谁氏书画船，遗作君家锦绣段。时弃时取了无凭，花若有情花亦叹。有客对此三沈吟，一夜魂飞洞庭深，故乡蘅杜知我心。
思乡,想家,次吴说避地白岩山中书怀韵,避地南来极，吾乡北斗边。风尘今阻隔，途路旧迍邅。闾里千门盛，湖山百卉鲜。故乡归未得，飞梦入青天。
山水,怨恨,游灵隐寺,灵鹫下层霄，翼覆东西峰。仙山此堂奥，镇以飞阁雄。我来丧乱馀，三年一孤筇。松柏见威仪，双涧回天风。森然千佛场，驰道青濛濛。高蝉无停响，静壑窥玲珑。诸天在咫尺，喧寂皆灵踪。冷泉出亭根，照我再来容。汲深性不灭，清极圣可逢。生平尤悔心，不为寺楼钟。一鸟驮禅去，下方云正封。
怀人,思念,寄徐季益四首 其一,不见徐夫子，于今已二年。转头疑夙昔，屈指悟推迁。书欠洪乔寄，诗烦阿买传。相思到极地，把诵一悠然。
山水,想家,登成都西城楼望雪山,秋老锦官城，西风捲旆旌。霜高犀浦落，日出雪山明。黎雅初增戍，松潘未罢兵。谁能凌绝顶，万里一峥嵘。
思乡,想家,宜章行台邑宰陈前峰宴饮述谢,岩畔清风散晓凉，雨晴秋蔼满衣裳。琴樽此日逢知己，航苇明朝是故乡。远水迸流归粤海，片云随雁度潇湘。客怀不尽宜阳月，剩贷花前一醉狂。
思乡,想家,晚行竹山道中,山瘦溪如练，丹青见亦稀。乱鸦将影过，孤鹜带霞飞。秋色此时老，故园何日归。西风吹独立，搔首怯征衣。
田园,想家,夜从父老饮酒村店作,旗亭浊酒典衣沽，蟹舍老翁折简呼。夜中醉归骑草驴，嵬昂不须宗武扶。丹徒布衣有筹略，渔阳突骑莫枝梧。床头金尽何足道，肝胆轮囷横九区。
思乡,想家,奉赠孙北海先生,灵光岿峙几人存，古道长安独闭门。三代鼎彝蝌蚪篆，四朝史册鉴衡尊。身形似鹤无丹灶，书法如鸾自翥鶱。此去故园春草长，好依明月梦前轩。
怀人,想家,和夷仲寄仲纯叔弼,流水无声冻未销，故人何日许相招。霜花开遍城头树，月色应添淮上桥。十载尘埃身碌碌，百年杯酒意飘飘。弟兄已有东归意，早晚同来采药苗。
怀人,思念,暮春怀李孟和,春雨霏霏映茅屋，空庭无人芳草绿。相思何故不成眠，一夜南风笋成竹。
闺怨,喜悦,长门怨,金屋春如海，长门日似年。君恩原不薄，妾貌岂长妍。别殿闻清乐，中街长绿钱。君情倘不绝，万一旧人怜。
思乡,想家,其二,风尘暗不开，汝去几时来。兄弟分离苦，形容老病催。江通一柱观，日落望乡台。客意长东北，齐州安在哉。
怀人,愁绪,寄厚轩,醉别玄都观里春，竹风扶梦每怀君。两乡吟思共秋月，一段离愁隔暮云。载酒登山成负约，裁诗寄驿当遗文。何时共剪西窗烛，抵掌清谈到夜分。
咏物,失意,梅,冻禽塌翅飞，模糊见人影。林寒夜开未，一院古苔冷。
山水,想家,游圭峰,风急残钟断，山遥古寺微。正堪松树下，卧看晚云飞。击石试新茗，弹棋掩竹扉。斜阳烟火绝，鸟道一僧归。
怀人,失意,扬州怀旧,三度维扬十八年，旧游零落不如前。车旁掷果人何在，桥上吹箫事莫传。潮落远江瓜步雨，鸟啼荒垒竹西烟。风流杜牧元多感，到日登临一惘然。
田园,想家,村女,青荷叶伞茜裙红，随母归宁省外翁。莫笑梳妆未京样，兵馀犹见太平风。
怀人,思念,和秦伯未岁暮寄怀二首 其一,衣带吴淞隔，相思水一方。浪花浮梦远，丝柳引愁长。有酒牟中圣，平居薄太康。灌夫惭骂座，甘让次公狂。
咏物,想家,梅花,晴雪四山白，新年驿马蹄。灯明上元夜，香泛小桥西。流水淡无影，野云寒更栖。师雄方被酒，愁听暮禽啼。
思乡,想家,富阳道中,几年只向长安去，今日囊书被旨回。马首独行秋叶路，鲈鱼时共菊花杯。黄昏钟动雁初下，夜半月明潮正来。我自不归归便得，故园早晚早梅开。
怀古,思念,分赋吴中古迹二首送叶编修子吉还吴 其一 放鹤亭,南峰寺前鹤已去，犹有虬松卧烟雨。几时华表复归来，飞向空亭作人语。爱君心期如鹤闲，知君不恋上林间。此行蚤谢乘轩宠，长与孤云共往还。
怀人,思念,寄怀梅耦长,菊花枫叶一凭栏，欲寄相思托羽翰。笑我衔杯如左相，闻君落笔似都官。敬亭山色秋心满，茂苑江声晚梦寒。为问求羊更何在，几人折屐好盘桓。
怀人,想家,珠江寄寿邝无傲,早岁同依达者游，万般看彻雪盈头。已非甲子谁能管，自向人间不解愁。化佛毫端常示现，乞花书外更何求。怀君倘遇玄都鹤，为问余生有底否。
思乡,想家,山橙花口号,故乡寒食荼蘼发，百和香浓村巷深。漂泊江南春欲尽，山橙仿佛慰人心。
思乡,想家,微雨出望齐门,飞禽有来去，久客亦樊笼。出郭烟树好，临波心眼空。游踪迷细雨，往事入回风。欲上城楼望，乡关碧海通。
山水,思念,游匡庐不能从南康道入取瀑布石梁之胜志叹,我蹑匡君背，未叩庐山阳。峰外漏银汉，云端封石梁。阿兰地寂寂，篮笋天茫茫。安得骑白鹿，携家住柴桑。
山水,喜悦,游东山寺,东山枕大江，迂曲抱城郭。晓钟山半催，村烟袅寥廓。
思乡,想家,立夏,春光留不住，属目又朱明。雨长悬岩树，风喧接叶莺。市邻朝伐鼓，童释夜吹笙。转觉乡心碎，归帆几日程。
思乡,想家,水竹居为王学士题,君子尚贞白，尘累皆弃捐。寸心何所似，璧月澄深渊。一从辞故乡，高步青云边。鸣环侍銮坡，俨若瀛洲仙。岁月忽如流，华发今垂肩。兴言思旧林，彷佛潇湘川。万竹密如箦，下有石涧泉。图之当座隅，抚玩心所怜。亭亭立苍玉，湛湛涵清涟。对此足自适，高歌淇澳篇。永言保贞操，勿渝金石坚。
山水,喜悦,游天竺上寺呈东山仲灵冲晦,入林已忻猿鸟乐，共傲浮生胜大还。身外是非云不系，社中留恋雨相关。篮舆寂寞愧彭泽，拄杖风流肖德山。寄语葛洪岩下水，莫流清梦落人间。
怀人,思念,寄怀何克谏何景雪,君家隐处海云东，水绕青螺一百峰。初日芙蓉三谢句，西山薇蕨二贤踪。投竿拟傍羊裘老，负土新成马鬣封。犹感故人嘉惠在，相思和梦夜千重。
思乡,想家,过梅岭,归途忽何乡，绝巘弭飞盖。梅关兹复登，浩荡豁眼界。峰峦出奇姿，竹木露新态。景物非有增，自与人意会。山僧设茗供，顾我喜健在。瘴地已脱迹，颇觉肝胆快。乡心逐归云，逸兴轶尘壒。矫首望故庐，目极飞鸟外。
思乡,哀伤,至后暴日,火煖毡床拥病翁，遣怀篇翰底求工。悲歌学士徒能壮，学坐禅僧要自空。鹖旦犹鸣天有雪，爰居已去海无风。只留一段思乡意，不见诗中见梦中。
怀人,失意,寄怀畏知二首 其一,湘山峻刻湘流深，中有骚人愤世音。吊古自为吾辈事，宦游端识故人心。别来未有音书至，岁晚勿令霜露侵。闻道元戎今仲举，定除尘榻伴登临。
思乡,想家,嘉禾寓中闻秋虫,何处瓜畦络纬声，虚堂欹枕正三更。旅人本少思乡梦，都被秋虫暗织成。
怀人,思念,寄卢先辈,一从分首剑江滨，南国相思寄梦频。书去又逢商岭雪，信回应过洞庭春。关河日日悲长路，霄汉年年望后尘。愿指丹梯曾到处，莫教犹作独迷人。
山水,恐惧,游石公山东连云障入剑楼,地是排云上，天从破涧通。乍看双剑豁，不数五丁雄。一转成开辟，千寻接混融。竦身争鸟道，侧足瞰龙宫。鼍拥高低石，鲸嘘断续虹。张空帝子乐，叠浪大王风。响答歌增壮，尊扶力未穷。欲寻前相迹，明灭古苔中。
咏物,喜悦,莲花,日气沉山紫，荷花照水明。香含风细细，影浸月盈盈。妃子华清浴，神君洛浦行。向人娇欲语，解语恐倾城。
怀人,思念,三水归舟有怀 其一,浮云漠漠罥烟丝，分手苍茫自一时。最是萍踪浑不定，相思人在水之湄。
山水,想家,游覆釜山诸诗八首乃无量主人成果地也 其一 灵家山,灌木攒云猿啸悲，崩崖截涧马来迟。庞眉老衲忘人世，只取朝山记岁时。
悼亡,想家,哭故将军康之弟,相期林壑结柴扉，咫尺溪山见面稀。赍志未酬当日泪，失时空作百年归。敢言见鹿心生猎，谁共闻鸡恨已违。三问英灵浑不答，苍苍冥寞复何依。
怀人,想家,怀严侯在庐州 其一,九十春光强半阴，蛮风日日振平林。海天花柳愁无际，江郭旌旗驻转深。驿骑通宵催调发，故人终岁绝声音。吾生赖有园庐在，吟尽黄昏思不禁。
闺怨,想家,宫词次邵汝学韵八首 其一,咫尺长门限玉墀，春风辇路长苔衣。花边日落帘栊暮，闲看双双燕子归。
咏物,想家,鹦鹉,身系雕笼翠羽摧，故山千里梦中回。如何性识誇灵慧，不悟能言是祸媒。
思乡,想家,其七,花枝不异故园春，短巷长廊记却真。倚遍石阑干畔月，就中只少走桥人。
田园,想家,村舍杂书十二首 其一,我本杞菊家，桑苧亦吾宗。种艺日成列，喜过万户封。今年夏雨足，不复忧螟虫。归耕殆有相，所愿天辄从。
思乡,哀伤,牧牛图,三摩不受一尘侵，本分功夫日念深。杖屦得回游子脚，葛藤灰尽老婆心。颠狂不作风头絮，出入谁伤井底金。回首人牛在何许，一江明月夜沈沈。
怀古,失意,洛阳怀古,百战龙蛇定，中原旧帝居。邙山谁酹酒，落日自停车。汉室浮云过，周京乱草馀。即今苏季子，秪合老田庐。
思乡,想家,闻子规,独立溪头闻子规，寸心欲折鬓成丝。东风巷陌花飞处，细雨园林叶暗时。顾我艰难频作客，经春愁闷强裁诗。云山入望乡关远，徙倚长桥有所思。
思乡,想家,赠蔡景明参知,托迹江湖二十霜，名山游遍不赍粮。斗间能辨龙文气，粉署曾含鸡舌香。夜月久虚玄草宅，客星还照紫薇郎。山川信美皆吾土，何用登楼忆故乡。
怀人,思念,寄赠寇体朝进士尹广平,羡尔独随飞舄去，邑人遥望双鸣驺。郎星天近辉昴野，蓟阙云生接冀州。潞水署香曾对酒，朔尘官况复经秋。少年作宰定嘉绩，千里相思罢倚楼。
田园,孤独,夏日田园杂兴（韩江雅集）,绿阴门外乱鸣蜩，畏景偏于此地消。秧动风畦初足雨，荷翻露港慢通潮。声高与客听芸鼓，味苦呼童种酒瓢。无事牵牛著凉处，软红十丈自然遥。
思乡,想家,枕上吟（建邸晓风闻角）,画角梅花吸晓寒，数声清彻碧云端。谁知有客愁无寐，一掬乡心不奈酸。
咏物,喜悦,菊花,萧疏几本是天留，洁白纯黄托地幽。种者自知甘苦味，赏心不作绮罗秋。一枝敢在霜前折，九日应从篱下收。我有孀慈今鹤发，年年益寿向伊谋。
思乡,想家,过峡江,乡路犹三驿，逢人问水程。昼愁江上住，凉爱月中行。白发思乡里，青灯忆弟兄。那能即相见，把酒慰深情。
思乡,想家,其五,一着尘鞭不自由，天涯目断故园愁。鹿门有业翻蓬累，鱼水何时只浪游。长折驿梅悲筚簬，每从祠柏念松楸。关山路失终难定，屺岵图成泪未收。
思乡,想家,西台狱中简杨椒山,北风沉漏夜如年，辗转愁人独不眠。颓壁浓霜寒冽冽，破窗残月冷娟娟。故乡有梦人千里，病骨谁怜雪满颠。垂老自嗟还自笑，飞鸿谁复慕江天。
悼亡,哀伤,哭钟伯纪先生,杖策来从浙水东，飘飘意气欲凌空。曾经扪虱谈天下，几向闻鸡起夜中。鲁酒也须佳客共，商歌直与古人同。所知已逝音谁赏，弦绝秋鸿膝上桐。
战争,想家,自咏,自叹儒官拜将官，谈兵容易用兵难。世间惟有征夫苦，天下无如边地寒。发为胡笳吹作雪，心经烽火炼成丹。朝廷公道明如日，俯仰无惭处处安。
思乡,想家,南塘寒食书事,埂外新陂绿，冈头宿烧红。裹鱼蒸菜把，馈鸭锁筠笼。酒侣晨相命，歌场夜不空。土风并节物，不与故乡同。
怀古,流泪,重和阮亭迷楼怀古 其一,当年清夜记宸游，劫火惟存莽一丘。作赋词人空雪涕，吹箫天子自风流。旃檀有法长开院，杨柳无情不上楼。却笑兴亡等飞絮，一番东涧又西沟。
思乡,想家,侯叔庸同行过其故居见迎春一株,野花一株何人栽，欲开未开迎春来。主人归来花欲语，欲语不语令人哀。往年看花年正少，花前把酒花长笑。妻能歌舞妾能弹，门外催租无吏到。二十年来院落空，兔葵燕麦竞为容。墙角一丛憔悴煞，年年无主泣东风。今日归来君不住，君今又向何州去。上林骑马听莺时，慎勿长忘故园树。
思乡,想家,其三,八月霜飞柳半黄，蓬根吹断雁南翔。陇头流水关山月，泣上龙堆望故乡。
田园,想家,村居 其一,好鸟唤前溪，春晴雨一犁。岸裁新水曲，云割乱峰齐。叶碧禾盈亩，花黄菜满畦。去年送人处，依旧草萋萋。
思乡,想家,杂兴三首 其一,皎皎秋夜月，流光鉴薄帷。忧思不能寐，况此蛩声悲。揽衣起徘徊，四顾安所之？故乡渺何许，身在天一涯。
怀人,思念,次韵曹教谕见寄 其一,凉风发秋夕，落木振疏阴。相思在咫尺，两契同一心。徽弦不下指，宁我有遗音。梧桐生下泽，几时成凤林。
思乡,想家,其二,试问故园菊，霜根今尚存。春风一披拂，生意满乾坤。
闺怨,想家,宫词,暖风吹雨点宫衣，又见桃花满树飞。忆昨未央春睡里，桑园蚕屋梦家归。
思乡,想家,进贤道中,诗思乡心共落霞，连村红树胜春花。少年髣髴曾游处，独立苍茫两鬓华。
怀人,哀伤,过睢宁怀叶知县夷仲,扁舟夜泊睢宁岸，对月临风忆故人。嘉树百年留惠爱，华文几度见清新。高秋旅馆凋青柳，何处柴门敞翠筠。芳岁五湖归棹早，可能同戴紫纶巾。
山水,想家,登南山兰若,开基凌绝顶，居与鹿为群。一径落红叶，万山生白云。石梁秋藓合，茶灶午泉分。此地多苓术，长应侣隐君。
怀人,想家,一镫楼与方尔止夜坐怀施愚山临江,牛头高处宿，初夏似凉秋。萧飒青林外，西风月满楼。故人皖山隐，高咏继前修。共忆萧江客，清猿起夜愁。
咏物,流泪,鹧鸪,冥冥花朵隔遥山，脉脉风烟暗百蛮。曾向黄陵嘲竹里，羽毛犹带泪痕斑。
思乡,想家,其二,故园梅讯计全非，东郭人家燕子飞。岁岁花开无好咏，春随诗老一并归。
怀人,想家,病起夜坐因忆徐公肃昆弟,柴门深掩柳阴中，小剪蓬蒿一径通。病起正看梅涨绿，春归又见楝花红。海潮晚急声疑雨，城柝宵严响趁风。欲访故人烟水隔，茫茫两地思无穷。
思乡,喜悦,其四,可怜白发人，朝朝望游子。今日忽归来，饮水亦欢喜。
思乡,想家,闽中山间每早白雾四塞咫尺不辨,闽岭冬候晚，岁穷殊未寒。谁为五里雾，皓皓怀群山。剥琢斧斤响，啁啾禽鸟閒。逖听知何处，四顾但漫漫。恍如湖水秋，眇与天相连。乔林膏沐已，远岫渐披颜。高阁延朝景，清辉泛林端。谅非侵晨兴，讵识景物閒。忽思乡社岁，日晏未开关。
怀人,思念,怀陈寅山人时居西山昭明寺,闻看西涧月，秋阁与僧开。正是相思夜，钟声君处来。
送别,想家,送李侍御,行李恋庭闱，乘轺振綵衣。南登指吴服，北走出秦畿。去国夏云断，还乡秋雁飞。旋闻郡计入，更有使臣归。
怀人,想家,怀聂三尹,堂堂岁月去骎骎，才见红芳又绿阴。春草天涯孤客恨，暮云江上故人心。蝇蜗名利年来淡，湖海交情老愈深。欲整焦桐歌古调，半帘疏雨漏声沈。
怀古,想家,咏史诗 骕骦陂,行行西至一荒陂，因笑唐公不见机。莫惜骕骦输令尹，汉东宫阙早时归。
思乡,想家,代人作,玉箫抛曲锦停梭，却倚妆楼怨梦多。心在故园身在客，一声秋雁过滹沱。
怀人,想家,寄友人,口信传商贾，年前未得归。湘沅淹异县，日月老征衣。骚兴遍芳渚，旧栖闲钓矶。思君不可见，独自立斜晖。
思乡,想家,挽南昌李良卿夫妇（襄府纪善祈之父二首） 其一,早客西江外，鼋山竟未归。望迷先垄远，梦与故乡违。鹤化悲秋月，牛眠对落晖。欲题高士传，抚卷重歔欷。
思乡,想家,忆故乡,栝岭东头是故乡，碧天云树思茫茫。瓯江直与沧溟接，不及羁人别恨长。
怀古,恐惧,西山怀古,月照残崖鸟乱鸣，乡州井里尚榛荆。寒流犹绕吴王垒，暮雨空催白帝城。古木有阴堪避暑，荒山无地可谋耕。逢人若道英雄事，惟有江流不断声。
思乡,想家,其二,月明会泛洞庭艭，采采芙蓉又涉江。乌鹊南飞沈铁戟，鳜鱼西塞酿银缸。心难争命秋容瘦，事不如人壮志降。抛却故园归未得，一林黄叶旧镫窗。
思乡,想家,曹梦良寄柑闻诗闻礼辈取以祭母哭泣不已,嘉果遥来自故乡，去冬初熟记同尝。尔衔怀橘无穷恨，我亦传柑念不忘。
战争,想家,饮马长城窟行,驱车登边隅，四牡寒风呼。云是古长城，坚永凝川涂。举首见阴山，落日悬穹庐。汉兵数饮马，秦人曾备胡。长天绝飞鸟，荒堠鸣妖狐。髑髅枕草根，恐是筑城徒。往事不暇问，吾将吊扶苏。故国岂不思，犹未平匈奴。将遵充国讣，献上金城图。功成受薄赏，拂衣归闲居。
思乡,想家,其二,贫病忧居士，雕虫累壮夫。不能羞齿颊，幸免葬江湖。疲马甘垂首，游鹰不应呼。为谁归未得，山水故乡居。
思乡,想家,试院九日次王茂材丞公韵兼呈翁沂伯广文,秋杪仍新霁，天涯忆故乡。少陵三坐客，太白两重阳。深院日复日，寒花黄未黄。昔年吹帽饮，今日读书床。
田园,失意,其三 石国学东村,靡靡平乐习，华侈相崇高。幽兰芳意别，神剑精芒韬。风烟扫遗迹，筑馆邻近郊。微吟弄篇翰，绠汲古兴遥。方沼延素月，虚亭会凉飙。佳期肯云旷，胜引时招邀。授餐联日夕，絷驹竭场苗。顾予悲触藩，趑趄良告劳。废瑟奏深堂，节应宫角调。将无叶公好，坐使尘清标。
战争,想家,送归参军体之使居庸,参军初奉使，早发玉河隈。雪尽关山路，天低龙虎台。扬旌海树断，驱马塞云开。晓色城头月，春声笛里梅。沙场莽迢递，亭障郁崔嵬。候雁从南转，边风自北来。枕戈忧国步，草檄见君才。拟待铭功日，长缨系敌回。
思乡,想家,其三,鳌矶胜与鹤洲邻，双桨莼香下钓纶。祗是金陀扶病叟，不曾孤负故园春。
咏物,想家,牡丹,尤物开何晚，馀香贮小亭。繁华愁日暮，富贵自天成。花合隋时宠，根疑宋末生。拂衣寻古色，屋角老松青。
思乡,想家,次韵仲弼重九,黄花白酒两相逢，把酒簪花对晚风。千里故园云水外，三年归路梦魂中。自怜晼晚伤秋色，谁解疏狂发醉红。寄语髯周颇知否，此时情绪与君同。
山水,恐惧,桃源庵小楼坐雨看天都峰瀑布作,崇朝澎濞雨不止，小楼蘙荟云雾里。千流竞写白龙潭，四窗横挂天都水。水飞石击相砯砰，龙蛇攫拿山谷鸣。轩楹圾垃天欲漏，隐几屏息心怦怦。薄莫解駮日车露，次第呼童戒杖屦。始知急雨非无故，天欲老夫看瀑布。
战争,想家,赠武科胡七,三尺青蛇丈二矛，崛然来应武科求。东南近出人才美，西北当宽帝顾忧。战马夜嘶榆塞月，征衣寒犯玉关秋。古今将相皆无种，好取班超万里侯。
怀人,思念,洞庭入澧江寄巴丘故人,四月桑半枝，吴蚕初弄丝。江行好风日，燕舞轻波时。去事旋成梦，来欢难预期。唯凭东流水，日夜寄相思。
怀人,思念,有怀世卿 其一,仙鹤去不归，黄鹂向人语。空馆忽相思，云山杳何许。出门东望海，默默空延伫。月出潮复来，鸣桡下沧渚。
思乡,哀伤,新霁自安乐山至秦亭山道中作,肩舆虽劳人，幽寻息吾趾。还如履白云，横度青嶂里。一里一裴回，林鸟哢迟晷。稍稍数家村，劙桑课春事。尘网幸见疏，吾土兼信美。野风香落梅，深竹照流水。昨来忽晴阴，浮生正如此。犹持入山心，逦迤向城市。
怀人,思念,舟过韩江有寄,此水东来我西上，扁舟北过江上城。南风正利不得泊，良夜相思空月明。
思乡,想家,九日赠史同知二首 其一,三年客里过重阳，底事匆匆马足忙。不是不归归未得，故园松菊正荒凉。
思乡,想家,元日，宴集中庆堂。客散后，留鹏飞再酌，用前韵,宴罢惊看晓日晴，共传街市有欢声。故乡休问今奚似？薄酒何妨更尽情。遣兴赋诗那用好？感时抚事苦难平。尘清共作江南计，旋买荒田趁早耕。
怀古,孤独,寄怀古,见说雕阴僻，人烟半杂羌。秋深边日短，风劲晓笳长。树势分孤垒，河流出远荒。遥知林下客，吟苦夜禅忘。
怀人,哀伤,瓜洲谢李德载寄蜂儿木瓜笔,瓜洲萧索秋江渚，西风江岸残红舞。津亭永夜守青灯，客睡朦胧听江雨。青樽晓酌遣怀抱，但恨郁郁将谁语。敲门忽得故人书，洗手开缄见眉宇。蜂儿肥腻愈风痹，木瓜甘酸轻病股。铦锋皓管见还愧，老去笔砚生尘土。北归飘泊亦何事，篙工已束横江橹。天寒应客太昊墟，当遣何人具鸡黍。
思乡,想家,立春后七日过三十里滩乍闻莺声,客行卅里滩，款款闻绵蛮。声嫩语犹涩，翅新飞且还。感我故园念，春来人未旋。北雁今已归，南枝久当残。归去来山中，春草游王孙。
怀人,愁绪,寄曲林,湖上春光也太颠，灯前愁杀汎湖船。故人何处听春雨，应在江楼未得眠。
怀人,思念,寄潭州刘郎中师道,宦途声称旧便蕃，朝列皆推比并难。受任已过唐刺史，结衔犹是汉郎官。遥知万井嗟何暮，酷爱诸峰病亦看。老大情怀更多感，相思重叠倚危栏。
山水,喜悦,游南明山,路上崔嵬断复连，危亭却立虎溪边。石梁架厂疑无地，岩窦梯云欲近天。客子诗情专物色，老僧禅悦解行缠。亦知太与尘凡隔，时遣钟声落市廛。
战争,想家,其三,如云骠骑列辕门，烽火那堪动至尊。果使和戎为上策，琵琶一曲战功论。
思乡,想家,定海门楼眺望,把酒烽烟后，登楼草树平。山连刘氏苑，江绕粤人城。荆北羁王粲，交南老葛生。故乡频徙倚，怀古一含情。
咏物,想家,杜鹃,生作春鹃只苦啼，山山红染落花泥。天教怨鸟催人老，一夕星星白发齐。
思乡,想家,其五,早起何所见，上下千山色。石溜与松风，鸟啼更虫唧。见之不可听，故乡心嘹呖。一夜春雷声，开门添古迹。
山水,想家,登杭州秦望山,太乙初分何处寻，空留历数变人心。九天日月移朝暮，万里山川换古今。风动水光吞远峤，雨添岚气没高林。秦皇谩作驱山计，沧海茫茫转更深。
闺怨,愁绪,宫词 其一,玉辇推青草，金房敞碧渠。龙盘仗下舞，凤转殿头书。执戟分环卫，裁纨献倢伃。长门无用赋，愁杀汉相如。
咏物,想家,微雨,过午郁蒸消息佳，久旱云好思杜甫。彼人臣也犹为民，况我腼然为人主。燮理乖方灾歉多，此责谁诿萦忧绪。訇尔雷鸣日掩光，独临阶戺频延伫。细点才零骤霈沱，额祈盈尺兴苗雨。须臾云薄风散之，益增展转愁如许。
山水,失意,望颐山,斜日水南行，苍然云景清。远山时在望，仙洞故知名。枫叶凝秋色，藤花落晚晴。西阳亭不见，惆怅翳榛荆。
思乡,想家,出郭,水竹亭池十亩间，当时谁似故园閒。无端久客章江上，却羡孤云得往还。
怀古,失意,怀古·关中,四海嗷嗷万姓荒，只供一炬爇阿房。贾生从此传三论，秦帝空矜毕六王。西去天连蜀栈迥，东来地接雒川长。但教莽莽看形胜，据此金汤那得亡。
咏物,想家,柳,南陌香尘逐马蹄，东园桃李共成蹊。春来树树花先发，独有垂杨叶早齐。
咏物,想家,雪,三更星月寒炯炯，四更霜风吹断梗。晓来宇宙忽成空，万里天河堕无影。人间世界积滓秽，化作太清无色境。天上何人巧戏剧，笑我痴眠方怯冷。溪头梅花老于我，卧树生鳞欲谁省。饮羔金帐非我事，煎水何妨试双井。眼前清致不可辜，诸公白战续清颍。
咏物,喜悦,雨,徐零密洒满沟渠，屈指无过十日馀。敕已岂缘天贶弛，愁心差为岁功纾。润添宫树敷金戺，寒逼生衣入绮疏。遥想新苗应勃尔，老农色喜待晴锄。
思乡,想家,次韵董禹川二首 其一,江山怪我数能来，政坐刀斤赦不才。生理喜于鱼得计，交情羞似鸩为媒。烟尘回首烽三月，花柳关情酒一杯。日夜故园归梦好，忆冲细雨斸蒿莱。
思乡,想家,郁林除夕,旅中岁月恨淹留，此夕偏惊断梗浮。鼙鼓山河烽未静，梅花村落笛多愁。不堪腊尽悲霜鬓，又听更残报晓筹。万里乡心何处达，梦归犹恐过廉州。
思乡,想家,寄李资道,素履屏外欲，栖栖向故园。泛览古载籍，试参元化根。既逃齿牙滑，得失俱忘言。好雨溪上至，高槐禽语喧。兹时畅神虑，山光满前轩。
山水,想家,游鼓山灵源洞因宿鼓山寺六首 其一,石鼓山前兴，经旬念未酬。片云来倏忽，空翠任迟留。万象归杯酒，千峰豁醉眸。不知天壤内，何处是瀛洲。
田园,想家,村南,花事纷纷春欲酣，杖藜随步过村南。田翁开野教新犊，溪女分流浴种蚕。稚犬吠人依密槿，閒凫照影立晴潭。偶逢江客传乡信，归卧枫堂梦石龛。
怀人,喜悦,甲午斋居答明仲用韵见忆之作,暖风一夜入新年，聚散频惊岁月迁。无分可陪三日话，有怀空乱五更眠。西坛寂寞春盘共，东阁稀疏晓佩联。忽接邮筒知寄我，故人高兴正连篇。
闺怨,流泪,题望夫石,自君之出西玉门，寒砧夜夜驱离魂。楼兰未灭君不归，泪眼一注穷昆崙。自纺自绩孰与存，眼青直到天地昏。城中少年生情性，一曲离鸾岂堪听。妾身自是蓝田璧，宁向峰头化为石。海水屡见成丘山，犹望夫君生入关。呱呱小儿尚在手，白衣苍狗无不有。谁家去夫剩出丑，世上妇人多姓柳。
思乡,想家,其十,边地风高夜气严，乡心无奈客愁添。酒酣不语挑灯坐，明月斜穿席芨帘。
思乡,想家,其十,昨得春闺信，繁花映玉台。今朝上苑见，云是故园来。
怀古,喜悦,南园怀古 其一,南园开胜事，洪武国初年。古调声方振，鸿濛气独先。当时孙典籍，赋奏圣人前。往昔行吟地，苍茫起暮烟。
闺怨,恐惧,秋闺,桂华香雾锁回廊，水阁沈沈秋夜长。月转梧桐翻瘦影，风摇菱行蔽清光。子卿自得归乡国，定远何当老朔方。望断衡阳飞骑杳，侧身怀古一沾裳。
山水,流泪,登沃州山,沃州初望海，携手尽时髦。小暑开鹏翼，新蓂长鹭涛。月如芳草远，身比夕阳高。羊祜伤风景，谁云异我曹。
怀人,思念,长沙道中寄君时①,少时惜别惟男女，老大相思味尤苦。时节愁深聚作云，道途泪落纷如雨。梦魂章水去无时，书信蒲山来有数。几时与汝归去来，綵服相看老农圃。
田园,想家,将之江宁与南村联舟暮发（暮冬十二日）,三年潜菰芦，每出昧所往。扬舲无远近，都未惬梦想。今朝偕旧侣，忽欲成北上。归计尚迷漫，客心且浩荡。波寒山启途，日落风送响。篷底对微醺，笑言听荡桨。
怀人,愁绪,秋日禅智寺见裴郎中题名寄韦瞻,野寺疏钟万木秋，偶寻题处认名侯。官离南郡应闲暇，地胜东山想驻留。百盏浓醪成别梦，两行垂露浣羁愁。心知只有韦公在，更对真踪话旧游。
怀人,哀伤,吉水县酬夏侯秀才见寄,启鉴悠悠两鬓苍，病来心绪易凄凉。知音不到吟还懒，锁印开帘又夕阳。
思乡,想家,春日题航头桥,故园桥上绝埃尘，此日凭栏兴自新。云影晚将仙掌曙，水光迷得武陵春。薜萝烟里高低路，杨柳风前去住人。莫怪马卿题姓字，终朝云雨化龙津。
山水,喜悦,游南林祖印禅寺,万山深处涌香流，随喜登临祗树幽。扫却虎巢矜钵水，辟将龙谷显昙丘。锦屏峰耸溪空界，玉几峦横石点头。自是劈开天上镜，人工岂羡五丁俦。
怀人,思念,寄颜惟乔,竟日无欢绪，临风怀所知。泥涂今老大，羽翼各差池。芳草未堪折，浮云空自驰。山中逢岁晏，何以慰相思。
田园,恐惧,闲居,柳色惊心事，春风厌索居。方知一杯酒，犹胜百家书。
悼亡,恐惧,哭坦侄二首 其一,两地惊心最可怜，别来长梦抱儿眠。岂知一段青云器，只向人间住八年。
送别,想家,临高台送黎拾遗,相送临高台，川原杳何极。日暮飞鸟还，行人去不息。
怀人,思念,寄从弟宣州长史昭,尔佐宣州郡，守官清且闲。常誇云月好，邀我敬亭山。五落洞庭叶，三江游未还。相思不可见，叹息损朱颜。
思乡,想家,晚春书怀简陈巽叔二首 其一,畏病不多酌，遣情时自吟。絮飞春漠漠，树密午阴阴。壮县今岑寂，微官有陆沉。青山啼杜宇，未断故园心。
思乡,想家,画梅题句二首 其一,故园栽得几株梅，作客天涯久未回。遥忆江南春信早，枝头料已向窗开。
思乡,想家,冬日与客登凭虚阁,杰阁登临志暮烟，城头落木正萧然。六朝风物斜阳外，千里乡心过雁前。雪净湖光纷入槛，星涵璧水欲连天。金陵作吏真同隐，烂醉更阑未儗旋。
思乡,想家,游复园观海,晓风吹薄袂，斜日到高堂。门柳千章翠，篱花一径香。怒潮归海舶，黑蜃隐扶桑。天水茫无际，南云是故乡。
思乡,想家,和虚一词兄重阳有感原韵,莫挽狂澜卫梓桑，每逢佳节引杯长。羡君有兴添新句，愧我无才老故乡。何必登高循旧俗，空愁卧病过重阳。白衣送酒今难得，辜负蟹肥菊正黄。
咏物,想家,梅花,似畏群芳妒，先春发故林。曾无莺蝶恋，空被雪霜侵。不道东风远，应悲上苑深。南枝已零落，羌笛寄馀音。
思乡,想家,西园对月,万里西园月，还应照故乡。残乌啼落木，新鬼吊空堂。荆树知犹在，松亭宜就荒。家书前日到，亲友几人亡。
闺怨,怨恨,闺怨一百首次孙西庵原韵 其一,月里啼鹃花里莺，为悲为喜总同声。踏青心事今年懒，三寸弓鞋绣未成。
怀古,想家,金谷园,金谷园中春荡荡，四十里围红步障。万斛明珠换绿珠，纤歌半落青云上。刀击珊瑚碎玉飞，当时豪侠世所稀。撞钟考鼓夜复昼，二十四友相追随。一朝喋血河阳市，繁华总逐东流去。鹦?明朝错唤人，梨花满地愁如雨。
田园,想家,陈村,皇皇避地此重过，乔木乡园在伐柯。水绕村墟宜短棹，松阴石路好长歌。名流莫负前脩在，氏族其如故国何。閒步赤花洲畔望，绿筠清沼隔烟萝。
山水,愁绪,登甘露寺多景楼二首 其一,阑千百尺倚层霄，风景无端入望遥。岛屿势从沧海断，楼台影落碧波摇。青山绕寺自千载，芳草缘城锁六朝。吊古伤心吟未就，疏钟残照送归潮。
思乡,想家,郴州晚眺,山色暮苍苍，孤城赴夕阳。春从三户尽，岭接百蛮长。远树浮空翠，闲云碍故乡。江间水清驶，早晚下潇湘。
思乡,想家,并州剪刀,霜淬风抟出冶豪，雪花照地捷吹毛。乡心如水知难断，嗟尔并州快剪刀。
山水,失意,望九华山,九华深翠落轩楹，迥眺澄江气象明。不遇阴霾孤岫隐，正当寒日众峰呈。坐观风雪销烦思，惜别烟岚驻晓行。得路归山期早诀，夜来潜已告精诚。
思乡,想家,蔡舍人挽诗（时丁母忧卒于家）,公昔骑骥登周行，握瑜怀瑾锵鸣珰。凝神月朗髯戟张，温如绿野熙春阳。劲如桧柏凌秋霜，后来藩府前经商。在卑不屈高不亢，德厚禄微胡可量。朔风一旦悽高堂，脱缨垂衰趋故乡。幡然升云游帝傍，迢遥东海徒相望，望公忆公何时忘。
战争,想家,其二,中夜旄头跃，将军远戍边。碛昏旗影暗，水滑马蹄穿。剑拂秋霜冷，弓弯塞月圆。直须清大漠，万里勒燕然。
咏物,想家,燕,楚楚红襟燕，双双画阁飞。泥巢栖最稳，乳哺子相依。鸿鹄志云大，江潭计总非。不如帘幕里，一日一来归。
思乡,失意,寒食书感,一百五日逢寒食，节序催人有底忙。燕子东风人病酒，杜鹃斜月客思乡。城南麦饭谁浇墓，山下梨花自吐香。惆怅介推无复见，朝来新火正生光。
战争,想家,次韵赠汤将军（将军故中山侯之孙也）,将军妙算古人同，料敌常如在目中。铁骑连营寒映月，楼船跨海夜乘风。玉门烽火今犹急，桂岭珠玑久未通。却笑封侯应有种，看君百战立奇功。
思乡,想家,寓谷亭二首 其一,幽兰出佳谷，托根岐路傍。路傍多风雨，侵凌良独当。榛荆杂菅茅，纷纷遥相望。白日万里远，腐草流萤光。感此忽求怀，冰炭入我肠。千古旷达人，去住贵能忘。松菊有良侣，谅兹非故乡。安得垂天翼，附之东南翔。
山水,怨恨,登福先寺上方然公禅室,名都标佛刹，梵构临河干。举目上方峻，森森青翠攒。步登诸劫尽，忽造浮云端。当暑敞扃闼，却嫌絺绤寒。禅房最高顶，静者殊闲安。疏雨向空城，数峰帘外盘。午钟振衣坐，招我同一餐。真味杂饴露，众香唯茝兰。晚来恣偃俛，茶果仍留欢。
思乡,想家,春日思归,春情不断若连环，一夕思归鬓欲斑。壮志未酬三尺剑，故乡空隔万重山。音书断绝干戈后，亲友相逢梦寐间。却羡浮云与飞鸟，因风吹去又吹还。
思乡,想家,夏夜与龚定庵王子若豫园话月子若为作图,一榻卧花阴，瀼瀼露满襟。小园今夕话，明月故乡心。海内论交晚，生平感遇深。隔邻弦管急，怆我独清吟。
山水,想家,登山阳郡城有感,丽谯云起昼冥冥，万里风吹醉眼醒。地控东南淮水白，天垂齐鲁太山青。空闻得士居海岛，谁解分军出井陉。画角暮哀城上月，向来豪杰已凋零。
怀人,思念,怀马教授二首 其二,水生白石渡头湾，念子携书共往还。今日相思不相见，越南残照海门山。
闺怨,想家,江南曲,络纬催寒断梦头，不眠双泪枕边流。屏风莫展江南画，寸地能生千里愁。
思乡,想家,秋望,蝶戏犹馀蕊，蝉吟已怯枝。乾坤入汉日，霜露望乡时。屈子偏生楚，王通不负隋。晚风江更苦，莫上岘山祠。
闺怨,愁绪,宫怨二首 其一,罗幌寂无人，玉阶秋草绿。永夜不成眠，飞萤照华屋。
田园,失意,村行 其一,几日轻阴暑渐销，孤村稍喜避尘嚣。秋粱巳穗宜删叶，晚豆将花亟护苗。细细菱丝浮水面，累累瓜蔓挂墙腰。雨馀准备前途滑，伐柳填薪当小桥。
田园,想家,晚泊江村,半江黄叶飞晴雨，万里长天坐短艘。村酒瓦瓶呼渡急，石门山月去人高。
思乡,想家,和曹先生体民韵 其一,邂逅忽相遇，从容不忍离。剧谈当日事，还动故乡思。江左卜邻近，辽西识面迟。从今永为好，如发复如丝。
怀人,思念,寄彬上人,高僧话别忆匆匆，欲写相思意万重。乳水澄弘涵夜月，石门幽胜隐仙踪。寺深广福应难到，路入杨溪莫易逢。何日乘閒一相访，共听清论说降龙。
田园,哀伤,村居,背城数十里，来雁两三行。落日芙蓉醉，疏林橘柚香。授衣不可得，穫稻更何望。儒术谋身拙，空悲秋夜长。
山水,喜悦,游海珠寺 其一,金界拥鳌波，中流屹幽胜。楼台驾烟虚，云石相隐映。夜寂莲灯幽，日出禅扉静。波光入榱题，涛声混钟磬。境寂机事忘，虑澹厌心屏。仰见三岛近，俯瞰十州迥。殷勤对惠休，陶然发觞咏。
思乡,想家,对菊,秋老凋群卉，天寒有菊花。月稀阶影白，风定槛枝斜。独立真怜汝，逢开每忆家。故园经别处，篱外是天涯。
思乡,想家,偶成,潇潇风雨古银冈，三月莺花特地狂。遥忆故园吟赏处，春光应富挹山房。
思乡,想家,乡人杨用甫成家于彼，载酒相劝，因书,乡语耳边熟，闻之喜入神。谁知穷域外？亦有故乡人。儿女皆椎髻，乡闾自睦姻。一樽邀共酌，尚觉此情真。
山水,恐惧,游永庆寺,惨澹芜城暮，萧疏野树寒。登山不惮远，反恐下山难。
悼亡,哀伤,哭金子有,后来骐骥群，金生千里驹。云衢虽未骋，剪剔毛骨殊。一经发乡荐，俊气盖九区。穆穆孝友姿，允为邦国模。造物常忌才，玉树望秋枯。颜渊竟短命，黄宪乃先殂。异地空泣血，何由奠生刍。
悼亡,哀伤,哭左吏部大来八首 其一,寻诗问道几绸缪，八载交情一夕休。拚取须眉埋大壑，肯将肝膈付东流。生前不异黄泉路，死去安同白玉楼。欲拟大招何处好，归来依旧是穷愁。
田园,想家,雨复作自近村归,夜听萧萧未涨溪，朝行??已成泥。可怜鸠取招麾速，谁似云知出处齐。野菊枝长半狼藉，江枫叶落正凄迷。行人也识龟堂老，小榼村醪手自携。
田园,想家,过新丰村偶成,咫尺是江城，欲前犹未能。舟行寻宿泊，村近问名称。愁聚眉常敛，吟穷思屡凝。新丰旧游地，过骑免凭陵。
思乡,孤独,斋宿容台归梦,斋宫独夜正思乡，月色胧胧照玉堂。魂梦不知归路远，临风直到遂州阳。
闺怨,想家,宫词百首（第九十首第一句缺一字） 其九十七,金马门开侍从归，御香犹惹赐来衣。晓光满院金鱼冷，红药花擎宿露飞。
怀人,惊讶,集自郡城归溪山翁寄诗并和申字韵垂教依韵再呈殊愧迟拙 其一,暮春长日雨兼风，买得江船未及东。出郭故人邀杜老，辍耕田父讶庞公。谩从修禊忘溪曲，何用安车遍洛中。旦起紫芝行复长，咏归先与谢崆峒。
山水,想家,望云翠山绝顶,乾坤灵迹自何年，缥缈孤标斗际骞。矗立千寻疑挂日，削成一柱欲承天。荪房近傍瑶坛路，鸟道晴飞玉洞烟。岱岳西来如万马，千峰云气总相连。
战争,哀伤,秋夕王潜父李参寰见过,露薄高梧秋气清，悲歌相对夜云惊。嵚崎可笑者王子，天下有心人李生。长策互从囊里探，宝刀时向膝前横。角声吹落城头月，北望关山无限情。
怀古,哀伤,代炀帝寄内人曲,藕丝一尺自言长，情人怀情那可量。愿得牵心渡淮水，勿畏风波作小伤。
战争,失意,夏夜大醉醒后有感,少时酒隐东海滨，结交尽是英豪人。龙泉三尺动牛斗，阴符一编役鬼神。客游山南夜望气，颇谓王师当入秦。欲倾天上河汉水，尽洗关中胡虏尘。那知一旦事大缪，骑驴剑阁霜毛新。却将覆毡草檄手，小诗点缀西州春。素心虽愿老岩壑，大义未敢忘君臣。鸡鸣酒解不成寐，起坐肝胆空轮囷。
思乡,想家,其四,鹿豕同游木石亲，家山归卧伪邪真。情知五帙县舆客，肯作千金鬻帚人。往事回头皆噩梦，故园投足总阳春。麒麟掣断黄金锁，为问群仙孰可驯。
山水,想家,游西樵山六首（西樵山在广东南海县西南。） 其一,我从罗浮归，山水兴未已。遂作西樵游，江行百馀里。始由支江入，帆转稻花里。百曲赴大江，远见山云起。山云带夕阳，移舟泊山市。未入西樵山，先饮西樵水。
送别,想家,送庐郎中除杭州赴任,罢起郎官草，初分刺史符。海云迎过楚，江月引归吴。城底涛声震，楼端蜃气孤。千家窥驿舫，五马饮春湖。柳色供诗用，莺声送酒须。知君望乡处，枉道上姑苏。
咏物,哀伤,蝉,繁音催过夏，远韵又迎秋。木叶未全落，鬓丝先已愁。身轻高柳外，声断晓风头。欹枕不成梦，凄清百尺楼。
咏物,想家,雪,几度冲寒候早朝，锦衣光彩照璚瑶。于今客里愁如积，不共冰花向日消。
悼亡,哀伤,哭梁思伯,风雨偏惊万木摧，河山不尽此人才。罗浮黯黯孤猿哭，沧海萧萧大鸟来。六传封轺频奉使，三朝视草独登台。竹林憔悴交期绝，独听悲泉寄八哀。
思乡,想家,渡淮,长淮一道入沧溟，滚滚黄流若建瓴。回首故乡何处是，春风多少短长亭。
山水,愁绪,登北高峰极顶,南北两高峰，北胜南姑舍。适际天气佳，峰头一驻马。琅霄拂仙籁，吴山皆在下。江海一杯水，向我眼前泻。涤尽万虑尘，何有閒愁惹。巡檐古作无，曲高和者寡。
思乡,想家,其二,怅望春江醉欲呼，诸君还契此机无。花开小沜供持酒，水到垂杨可系舻。暮景何劳方伯玉，前程端勿问平湖。故乡不似前回别，江阁青灯对老夫。
山水,想家,游惠山,春风吹我步烟霞，路入苍苔一径斜。新绿漫添平岸水，湿红轻送过墙花。劳劳尘世寻常事，隐隐烟村四五家。物理细推行乐好，莫从愁里过年华。
怀人,思念,得柳员外书封寄近诗书中兼报新主行营兵马因代书戏答,郎官作掾心非好，儒服临戎政已闻。说剑尝宗漆园吏，戒严应笑棘门军。遥知抵掌论皇道，时复吟诗向白云。百越待君言即叙，相思不敢怆离群。
思乡,想家,久不得孙中叔信,秋风起天末，之子在穷途。久客住应闷，故乡归得无。清淮不到渭，晚树自沈吴。愿寄一樽酒，与君消壮图。
咏物,怨恨,咏雪,才聚还消似可疑，天公深意许谁知。但令海宇均滋润，不使闾阎起怨咨。裁剪六花如有意，斡旋一气本无私。登高望远空吟赏，谁和阳春白雪词。
思乡,想家,初入挂林憩观音阁,梵王楼阁俯江隈，门外诸峰罨画开。满径烟霞僧独往，隔溪风雨我初来。香消石鼎寒光逗，茶熟山房午梦回。暂弭旌麾聊问俗，可堪摇落望乡台。
怀人,失意,春日有怀空同李子,南中数枉故人书，北上蹉跎信转疏。四海酒杯形影外，十年诗草梦魂馀。藏身笑我同方朔，作赋怜君过子虚。春入吹台芳草遍，塔云楼月近何如。
山水,哀伤,游白兆山寺,白兆城西近，驱车此暂留。芙蓉平地矗，花萼倚云稠。风细钟声杳，烟和树色幽。遥看谷鸟没，坐见晚虹收。莲宇尘长净，桃花水自流。昔贤遗胜迹，我辈续名游。磐石堪逃暑，凉飙俨是秋。一觞情未极，归兴更悠悠。
思乡,想家,客夜,一身镫共影，相对亦何为。世故天涯见，乡心岁暮知。虚窗落残月，宿鸟动寒枝。容易明朝看，萧萧生鬓丝。
山水,失意,望九华山,九华如剑插云霓，青霭连空望欲迷。北截吴门疑地尽，南连楚界觉天低。龙池水蘸中秋月，石路人攀上汉梯。惆怅旧游无复到，会须登此出尘泥。
怀古,想家,贻溪怀古十篇 其一 濯缨亭,皎皎居士缨，岂有尘可濯。爱兹沧浪清，偶以斯名记。转谷群鸽归，衢岸游鱼跃。檐头碧梧枝，秋来垂影薄。
山水,愁绪,登寺中萧疏极甚不见一僧独坐云堂数刻口占,萧条古寺僧何处，痴坐方床午漏长。怪我溪山惯来往，不惟鱼鸟解相忘。
山水,恐惧,游摄山,策杖上崇冈，荒草没游屐。一鸟度寒色，远引入空碧。莓苔护寺门，古树卧石脊。幽僻阴森多，俯仰咽清魄。飘飘衣带间，但觉云气白。
思乡,想家,其二,我生漫道不逢辰，有志愿从屈处伸。半壁山河留义士，十年征战祸庸臣。烟消村市楼台静，雨霁郊原草木新。怕听湖边双燕子，呢喃偏向故园亲。
咏物,想家,杨花,流浪飞尘作住乡，梦时苦弱醒时狂。未应倚病看风转，不那横桡唱水香。三月人间多怨笛，大江鸦影有斜阳。王孙车马天涯路，楚驿吴关去正长。
战争,哀伤,次天元十载华阴发兵作时有郎官点发,鬼方生猃狁，时寇卢龙营。帝念霍嫖姚，诏发咸林兵。天星下文阁，简师临我城。三陌观勇夫，五饵谋长缨。雷野大车发，震云灵鼓鸣。太华色莽苍，清渭风交横。胡马悲雨雪，诗人歌旆旌。阏氏为女奴，单于作边氓。神皇麒麟阁，大将不书名。
山水,喜悦,游南山晚归二首 其一,乐事惬幽讨，闲情便旧游。梳风修竹晚，挂日老枫秋。一饱桑门饭，百忘尘世忧。萧条茅屋下，可以纵冥搜。
送别,想家,送罗先辈书记归后却还闽中留别,同是越人从小别，忽归乡里见皆惊。湖边访旧知谁在，幕下留欢但觉荣。望岭又生红槿思，登车岂倦白云程。况当季父承恩日，廉问南州政已成。
思乡,想家,其二,负笈曾孙气老苍，江南邂逅一倾觞。驾鹅满眼兵尘动，应向图中觅故乡。
田园,想家,蔡村田家,田中耒声歇，烟火西林起。独立候归人，柴门夕阳里。
田园,哀伤,夏日田家四首 其一,风过林花落，雨余溪水浑。飞云停不去，低回恋幽轩。夕阳下平楚，远树见渔村。奄忽夏已徂，忧怀纡且烦。四体弗能勤，兴言愧鹿门。吁嗟刘景升，车骑枉山樊。
闺怨,思念,玉阶怨,昔日同飞燕，今朝似伯劳。情深争掷果，宠罢怨残桃。别殿春心断，长门夜树高。虽能不自悔，谁见旧衣褒。
悼亡,想家,哭庄定山先生,蚤岁东南我慕公，天缘一旦幸登龙。朱弦白雪茅檐奏，瀛水神山曲径通。满腹经纶眠坐处，遍身风月有无中。天涯咫尺知何许，多少铭诗宿草封。
山水,想家,游西峰别月峰上人,几载怀山今昼游，老僧相见意绸缪。独迎翠竹云边路，共听寒松石上流。柏子飘风来客坐，桂花分露入茶瓯。宦情未入道情减，袛使东林猿鹤愁。
思乡,想家,其二,典秘能辞侍从庐，归人为我一踌躇。痛深张掖门前别，诀绝梅花社里书。稷下旧游那可得，茂陵遗草更何如。望乡未把生刍去，策马西州限有馀。
思乡,想家,乌伤道中,岁晚乌伤路，凄其一孟郊。寒烟迷去鸟，落木露危巢。古渡无舟楫，荒山只草茅。题诗江口月，谁寄故园交。
悼亡,想家,哭顾五子朋 其一,自意死穷边，不复能见子。归来谁与归，得我子所喜。南行暂展墓，海上聊徙倚。一欢谓可必，何用书累纸。岂知有兹事，舍我遽为鬼。投袂欲相追，失望对逝水。眼前尽成梦，万世不我俟。
思乡,想家,人日遣闷,掠面清风酒在亡，春云晓梦两茫茫。天涯岂料逢人日，海外谁传获鬼章。地僻鱼蔬登肆晚，岁新笳鼓赛神忙。空林独立翻成笑，北雁何曾识故乡。
思乡,想家,九日同子存贻上赋 其一,木落天空野照开，凭栏千里朔风来。山连榆塞高无极，水绕桑乾去不回。歌帽客投黄叶寺，望乡心醉紫萸杯。烽烟日夕劳回首，萧瑟江南庾信哀。
怀人,流泪,送彭偃房由赴朝因寄钱大郎中李十七舍人,衰病已经年，西峰望楚天。风光欺鬓发，秋色换山川。寂寞浮云外，支离汉水边。平生故人远，君去话潸然。
闺怨,怨恨,闺怨,白袷行人又远游，日斜空上映花楼。愁丝堕絮相逢著，绊惹春风卒未休。
思乡,想家,客有谈故园花事者，感而有赋（乙未）,故园春意满，花枝解照人。驮笙还出郭，烧笋或呼邻。此事真无价，吾行未有津。繁华岂不爱，天步属艰辛！
怀人,思念,寄乌龙长老,雪带烟云冷不开，相思无复上高台。江山况是数千里，只听嘉声动地来。
田园,哀伤,年来钱牧斋吴梅村周栎园诸先生邹吁士陈伯玑方尔止董文友诸同人相继徂谢栈道感怀怆然有赋,载酒题襟处处同，平生师友廿年中。九原可作思随会，四海论交忆孔融。春草茫茫人代速，落花寂寂墓门空。白头骑马嘉陵路，惟有羊昙恨未穷。
思乡,想家,閒题,翠柏参差荫满庭，雪晴青草傍阶生。门无车马昼方永，座有图书心自清。绛县老人方并岁，青州从事未忘情。故园尚有渔竿在，惟叹归舟计未成。
思乡,想家,乐乡次唐陈伯玉韵,驻马寻遗迹，愀然共远征。黄沙迷旷野，白日暗荒城。旧国猿声杳，新村戍鼓平。故园回首处，烟树万鸦鸣。
思乡,想家,过洞庭,日落君山暮，秋风过洞庭。一官身外物，千里客中情。北望乡关远，南来旅雁鸣。孤帆无限恨，斜指岳阳城。
思乡,想家,七夕二首 其二,少年从此夕，渐老何所为。与子思故乡，置酒同赋诗。坐来霜露淡，夜久星斗稀。王宫直北里，天外横歌期。
怀人,失意,酬陆司业见寄秋怀之作 其一,书囊药裹镇吾随，岐路东西岂预期。多病祗怜癯骨在，素心惟荷故人知。游鱼远水书难寄，碧树高云意每迟。鳌禁掖垣追逐地，独惭虚薄□恩私。
思乡,想家,崇宁寺晚归,远意难随燕燕归，故园春冷杏花稀。虚名自古双蜗角，别业从来一钓矶。已后无人能立雪，他年知子可传衣。结庐薄有西山地，更遣何人赋式微。
怀古,想家,咏史,尺音有重根，腐新有馀辉。谁是悲乡土，弃置草间啼。苏季百金尽，还家耻嫂妻。一朝冀荣宠，出口保安危。富贵不役人，儿女自奔驰。何言况草木，及时遂华滋。客子常畏人，途路有相知。
思乡,想家,杂兴十首 其二 南园,黑山潢水解弓刀，茅屋朝来听伯劳。万里马辞边雪苦，一声雁拂朔云高。关山落日家何在，诗酒春风气尚豪。试上荒城望乡国，重来清镜镊霜毛。
思乡,想家,其五 栗,秦燕千树地，富贵出山庄。外作猬毛磔，中含鸡子黄。悬枝开霁日，芽绿候春阳。每忆和儿炒，如今去故乡。
思乡,想家,怀剡川故居 其一,烟光流转太骎骎，又见春山换绿阴。蝴蝶梦中新岁病，杜鹃声里故乡心。焦桐冷却风三尺，瘦竹拖来月一寻。早晚掉头归小隐，诛茅千嶂白云深。
怀人,思念,寄吴宪之侍御 其一,玉节留诗老树滩，可能还忆钓鱼竿。相看云水无三舍，不寄梅花又两寒。醉枕柳根容我睡，谏书天下为公看。相思欲采芙蓉寄，只恐江深水冷难。
思乡,想家,发永宁道,岚重天疑晚，春深煖未回。山行殊齿齿，路势总嵬嵬。蕨老拳应放，瓜萌甲半开。故园此时节，割蜜饯青梅。
田园,想家,题蒲县下库村（汲尝令此）,古柳长楸倚翠微，水光岚气袭人衣。清閒岁月无多事，事简何妨倒载归。
田园,孤独,次何都宪村居秋兴八首 其一,风堕争枝鹊，霜乾抱叶蜩。江村秋欲暮，茆屋雨初消。病酒心常怯，耽诗思欲飘。孤怀寄牢落，大雅日寥寥。
思乡,想家,杂咏三首 其一,相逢邂逅典文场，人世机心一笑忘。丽藻满籯堆锦绣，清谈终坐击琳琅。衣裘不羡公西胜，才术当知贾傅长。今日故园聊踯躅，他年要路看腾骧。
思乡,想家,其二,经时山川浪跋履，半夜衣裳时倒颠。尘土最能催白首，风波祇会送流年。寂寥彭泽门栽柳，萧洒东林社结莲。语及故乡归未得，看云步月欲忘眠。
思乡,想家,秋夜有怀醉书十韵,秋风从何来，飒飒入窗牖。残镫耿不寐，照我客颜厚。故园岂不佳，亦颇兴怀否。黄金桂百树，碧玉池十亩。猿鹤响空山，亭台映疏柳。觥筹杂野蔌，笔砚得佳友。愁无弹鹊句，隽有持螯手。人生行乐耳，功名有时有。点检屐几两，土苴米五斗。浩然归去来，万事不如酒。
思乡,想家,淇县道中,平沙极目草凄凄，东望乡关路欲迷。来日曾经沧海北，去程应指暮云西。山连函谷形多险，地近黄河势渐低。明日驱车又何处，题诗聊自记鸿泥。
悼亡,孤独,哭箕儿,举目伶仃欲断魂，汝生惟此藐孤存。翻教衰祖为严父，休道无儿幸有孙。白首未抛苦海累，黄昏孰问寝门温。床头零落残书卷，几度青灯屋漏痕。
战争,想家,塞下曲三首 其一,阴山缚尽犬羊群，万里胡天散阵云。塞外降王三十郡，来朝尽隶霍将军。
山水,想家,游宁山寺入小敷谷,层层窣堵波，建标梵王家。宝殿倚绝壁，柏径通门斜。入山石巃嵷，峡路衔犬牙。长溪转白龙，架溜行青蛇。迅激巨轮翻，溅湿生石花。出山望平野，天钻蒺藜沙。暝色自远至，青林欲栖鸦。蝉声促归思，乱响如缲车。
思乡,想家,僧院访蔡可泉荅庄石山来韵,我欲重来此，君能几日留。居然人外境，已似故乡秋。别院幽芳杂，诸天色界浮。都无簪组意，犹自问归不。
山水,喜悦,游东山示客,虞寄庵馀藓径通，满山台殿出青红。难逢堆案文书少，偶见凭栏笑语同。梅粉巧含溪上雪，柳黄微破日边风。从今准拟频行乐，日伴樽前白发翁。
怀古,哀伤,钱塘怀古题仙源云仍家谱,旧家流派出天潢，往事秋来可断肠。宫树春深迷汴水，海潮风起暗钱塘。星垂五彩天文焕，道启诸贤国运康。犹有云仍已为庶，细书家谱泪浪浪。
山水,愤怒,登最高峰作 其一,登峰登合最高峰，风拂须眉云荡胸。下视钟山诸培塿，绿琼盆里种芙蓉。
思乡,想家,其二,银河泛泛动云凉，荒荻苍茫道阻长。已有星芒横上郡，犹无清角儆渔阳。遥分静色愁难制，向晚凋菰气独伤。自是清晖堪倚恨，故园鸊鹈旧能妨。
思乡,想家,其二,故园松菊近如何，三径依然拟再过。芳草迷离啼鸟歇，晚山澰滟夕阳多。千秋姓并江东隐，一线骚留厓北歌。为问沧溟垂钓者，羊裘久矣换渔蓑。
思乡,想家,偕何叔琳孝廉陈生边城晚眺,新州古岩邑，萧索亦堪伤。山气压城黑，朔风吹客凉。重关严锁钥，小市散牛羊。各有登临兴，征人祇望乡。
思乡,想家,其四,我忆平生下泽车，十年郎署愧鲇鱼。故园灯火空回首，准拟从君赋遂初。
战争,想家,夜行舟中闻笛,白露青枫夜色寒，何人吹笛向江干。风回浦溆滩声合，月落关山客梦残。金殿几时闻旧吹，画楼何处倚危栏。天涯早已难为听，况复怀人泪不乾。
怀人,想家,答温中丞见寄（如璋时余寓平定候代）,留滞春将晚，思君旷所期。荒城书到处，白日梦回时。老病医难得，兵符谢已迟。归途定相见，应叹鬓如丝。
闺怨,哀伤,赋得空闺怨诗,荡妻怨独守，卢姬伤独居。瑟上调弦落，机中织素馀。自羞泪无燥，翻觉梦成虚。复嗟长信阁，寂寂往来疏。
山水,流泪,江州望庐山,东南苍翠何崔嵬，横流一望幽抱开。影寒已令水底去，脚阔欲过湖心来。深处不唯容鬼怪，暗中兼恐有风雷。仙人往往今谁在，红杏花香重首回。
田园,失意,题真定村寺,宽猛三年无枉理，公私兼济不欺心。如今受代朝天去，遮路人人泪满襟。
怀人,失意,寄故人罗宪彰,胄馆交游已有年，新诗同和业同传。别来辽水东西地，望断山关咫尺天。塞雁阻云空问信，窗鸡叫月几忘眠。沈阳长史如相问，为道思君意惘然。
思乡,想家,其二,并入无新好，相逢况故园。看山频紫翠，在野易黄昏。柳折风前笛，兰开月下樽。起来望北斗，历历见天门。
思乡,想家,其二,旧葛未全破，江船暑更登。滩清堪数石，鱼瘦忍张罾。老眼空眉睫，苍头讵股肱。故园虽咫尺，山月望中升。
思乡,想家,嘉鱼县,帆疾江城缥缈间，夕阳不见蘖公还。兰成词赋乡心切，灵鞠才华仕路艰。生活酒难消雨雪，寂寥诗可画关山。七星岩下重回首，曾买嘉鱼一破悭。
咏物,喜悦,雨,粉红狼藉晓妆残，泪雨盈盈倦倚阑。自是绛罗衫袖薄，不胜憔悴为春寒。
田园,孤独,初访半村,乱馀诗响继秋虫，黄叶贫家小径中。吠犬门窥携句客，城鸦邻接浣花翁。凋残耆旧藏遗草，寥落山川赋故宫。我有渔舟刚八尺，与君借笠钓西风。
田园,想家,村夜,寂寂山村夜，悠然醉倚门。月昏天有晕，风软水无痕。迹为遭谗远，身由不仕尊。敢嗟车马绝，同社自鸡豚。
思乡,想家,次韵夏均父寄曾元素三首 其一,溪上江山似故乡，朅来卜筑近鱼梁。会须一叶浮秋浪，卧看惊飞白鸟行。
思乡,想家,九日同张膳部刘符台游法藏寺,东林地僻无人到，九日天清有伴寻。在野兴深增感慨，望乡心远慰登临。丛篁雨飒春墙碧，老桧霜留古殿阴。共酌昏钟驱马出，独聆风鹤送馀音。
思乡,想家,滁阳晚行,禾黍斜阳道，秋风匹马行。古原荒雾白，野水暮云平。酒逐年偏减，情因老更生。不知今夜月，何似故乡明。
田园,想家,游杜曲李氏桃溪村庄,高下悬崖寺，萦纡乱水滩。疏钟云共远，积雪暮增寒。二寸鱼偏美，三蕉酒自宽。川原饶野色，带月倚门看。
思乡,想家,端午日感怀,东望乡关各一天，闭门閒坐思悠然。时催节候临端午，地尽江山到醴泉。往岁忧劳浑是梦，老年眈静似成仙。感怀吟罢无他事，祝颂君王有万年。
田园,愁绪,夏日村居二首 其一,巴川日夜苦离愁，乞得归来宿愿酬。遍插园蔬防旧客，豫栽篱菊待清秋。池亭坐爱青田鹤，郊牧行牵宁戚牛。一着荷衣心似水，卧听凉雨竹边楼。
怀人,失意,寄湖州舍弟,半年江上怆离襟，把得新诗喜又吟。多病似逢秦氏药，久贫如得顾家金。云烟但有穿杨志，尘土多无作吏心。何况别来词转丽，不愁明代少知音。
闺怨,恐惧,浣溪沙 秋闺（见《玉琼集》）,索索西风射碧纱。疏疏短雨趁风斜。染来秋色满庭阶。惊懒蜻蜓谁主使，催勤络纬孰教他。征人那得不思家。
思乡,想家,其二,断崖垂绠几凭虚，却笑山猿技不如。古戍春残初见雁，故园愁绝冷看鱼。百年俯仰谁巾帼，五尺涓埃自简书。沙碛传餐君莫叹，边臣应得戒衣袽。
思乡,想家,苍然亭,风打船头系夕阳，亭前老子旧胡床。青牛过去关山动，白鹤归来城郭荒。忠节风流落尘土，英雄遗恨满沧浪。故园水月应无恙，江上新松几许长。
怀古,想家,钱塘怀古,春寒刬地柳含烟，吊古徘徊感逝川。水阁夜寒金鲫跃，山厨春暖石龙眠。六陵风雨沧江外，八月波涛故垒边。陌上无人归缓缓，花开花谢自年年。
思乡,想家,戏效吴语,风絮鹅毛乱，春畴鲜血肥。恼侬故乡梦，鸟劝不如归。
怀人,思念,寄怀苏霍云谷逸士,吾乡隐君子，质素古人风。性岂琴书癖，身将猿鹤同。捲帘山阁暮，策杖海云空。一别麻源谷，相思桂树丛。
思乡,想家,归青田,故乡夜夜梦魂飞，今听乡音果是归。顺水轻桡行尚缓，当门小树看成围。田园芜废惭元亮，亲旧都来访令威。指点趋庭读书处，不堪剪烛对麻衣。
战争,想家,过昌平拟上经略许中丞,豹隐终南夺，龙韬蓟北专。建牙三辅色，吹角七陵烟。星斗青萍外，关河紫气前。双雕下鸣镝，万马听挥鞭。辟易胭支岭，峥嵘苜蓿天。高楼明月啸，横槊大风篇。白发筹边早，黄金募士偏。还应报烽火，不复近甘泉。
思乡,想家,龙观坪诗,周流历名服，言归眷故乡。故乡山水区，埼礒正相望。洞林始映蔚，岭岫忽腾骧。龙游带雾隐，鸾峙凌云翔。鄙州昔草昧，殷商弃遐荒。建国自句吴，雄图冒殊疆。兹壤岂不显，大风尚泱泱。秦政并郡县，五等沦烟霜。霸业一消歇，千纪不复张。英尘翳榛莽，遗基委耕桑。废兴宁有时，抚叹焉可忘。
送别,失意,重寄别微之,凭仗江波寄一辞，不须惆怅报微之。犹胜往岁峡中别，滟滪堆边招手时。
怀人,想家,军中寄亲旧,军中从事鬓丝垂，把钓江湖与愿违。红叶关河为客久，黄花时节寄书归。霜天不尽孤云远，秋意无聊一雁飞。乡社故人应念我，岂知南望更依依。
田园,失意,初入村居 其一,割爱聊芟竹，薙荒暂作桥。云岚披旧址，花鸟历前朝。涧伏多年雪，山深太古条。南华志怪者，不达小逍遥。
思乡,想家,秋花,湖山深处曲江头，红蓼白蘋烂漫秋。溪月汀花方对酒，凄风冷雨漫登楼。霜鸿一一思乡信，烟水茫茫动客愁。丛菊雕残枫树老，秋深寥寂古扬州。
思乡,想家,其二,直上楼台赏海天，天光海色浩相连。青山一发悬秋镜，白雪千寻破晓烟。触目胜观留去马，满怀佳兴重归船。故乡亲友遥相见，疑是蓬莱出洞仙。
战争,恐惧,赠管将军守备杨舍,将军自称三百斤，跃马跳荡风前云。曾探虎穴得其子，未许麟阁像素勋。千金买名呼国士，百战捐身报知己。腰间若若未银黄，麾下纷纷半朱紫。玺书迭下明光宫，别部戈船始属公。古人不怕鸡林险，翻谓天将贵此翁。
怀人,思念,弹子矶寄离公,尔缘白鹤峰留住，不及云门逐本师。轮掌未收迎供地，幞头空报独行时。船冲晚潦多逢雨，鸟置春巢不露枝。壁立已令诸念削，向东犹是一相思。
怀古,想家,其十 隋宫,谷洛通淮日夜流，渚荷宫树不曾秋。十年士女河边骨，一笑君王镜里头。月下虹蜺生水殿，天中丝管在迷楼。繁华往事邗沟外，风起杨花无那愁。
思乡,想家,处暑,平时遇处暑，庭户有馀凉。乙纪走南国，炎天非故乡。寥寥秋尚远，杳杳夜光长。尚可留连否，年丰粳稻香。
思乡,喜悦,舟中同侄珣轰饮,大阮欢呼小阮狂，一尊啸入楚云长。共翻玉液擎鹦鹉，欲就胡姬典鹔鹴。天地光阴同过客，风尘歧路总亡羊。高歌取醉元吾事，曲垒糟邱是故乡。
怀人,思念,夜月怀明卿二首 其一,逐客音书久不闻，天风吹断楚江云。相思惟有长安月，拾得婵娟难寄君。
田园,孤独,怀汪信民村居,金风吐商管，秀色浮山椒。苔乾石骨瘦，水落溪毛凋。埃尘暗箯舆，风霜缁客貂。藜羹浥野饭，松醪酌村瓢。会当对榻语，竹坞风萧萧。浣肠去旧学，词源涌春潮。
思乡,想家,寄辛明府,何处无苛政，东南有子男。细将朝客说，须是邑人谙。别业空经稔，归田独未甘。目凝烟积树，心贮月明潭。晓鼓愁方乱，春山睡正酣。不任啼鸟思，乡社欲桑蚕。
怀古,哀伤,易水怀古,一笑秦庭事已空，萧萧寒气动悲风。飞霜枉购千金匕，贯日犹悬百丈虹。公子歌残衣变白，田光死去血流红。蓟门零落咸阳火，易水年年只向东。
思乡,想家,自华亭还吴夜泊碛礇,放棹华亭指故园，九峰晴色接吴门。秋风沽酒唐行市，斜日维舟碛礇村。墟落风烟沙溆口，人家灯火竹篱根。机云踪迹今何处，一望岑山一断魂。
咏物,思念,梅,月落参横近晓时，人间何处寄相思。道人自入罗浮梦，除却梅花总不知。
田园,喜悦,题申季山所藏李伯时画村田乐图,春秧夏苗秋遂穫，官赋私逋都了却。鸡豚社酒赛丰年，醉唱村歌舞村乐。鼓笛有声无曲谱，布衫颠倒傞傞舞。欲识太平真气象，试看此画有佳趣。管弦声按宫商发，细转柳腰花十八。罗帏绣幕拂香风，九酝葡萄金盏滑。王孙公子巧欢娱，勿将富贵笑田夫。非渠耕稼饱君腹，问有黄金可乐无。
思乡,想家,次铜陵何景华赋归韵,何逊重来经几载，新诗缱绻惜临分。厌听叠嶂楼前雨，催拂五松山畔云。归兴故园培菊本，閒情春浦入鸥群。为言拟葺昌黎藁，早寄东风慰望勤。
怀人,思念,次韵寄绿野朱廷聘,朝天常听晓钟馀，退直归来晚漏初。愧我无才称近侍，怜君有道只閒居。山环绿野飞空翠，月满瀛洲照碧虚。两地相思不相见，几回翻烂寄来书。
田园,哀伤,衢村书屋三首为范宪副题 其一,天衢何坦坦，乃在东瓯阳。和风荡原隰，戴胜鸣高桑。课耕有馀闲，击缶歌慨慷。世途方好径，而我循其常。车马带倾覆，贫贱起膏粱。不见陵陂麦，千载同感伤。
战争,哀伤,潼关失守哭参政舒噜杰存道,十月三日天地昏，将军扼贼死辕门。火飞华岳三关破，血浸秦川万马奔。望越伍胥方抉目，战箕先轸不归元。北风吹尽英雄泪，倚剑悲歌一怆魂。
怀人,思念,怀友,昨日杏花开，今朝燕子来。相思三百里，明月在高台。
思乡,想家,园庄饯蔡生还江东,来日麦苗归麦黄，炎郊携手暮苍苍。别筵车马吾先醉，落日东南江自长。樯燕岸花休促棹，小堂新竹尚馀觞。吴门汴市无千里，应把并州作故乡。
思乡,想家,寄惯穷老人还乡,塞门迢递雁门开，疋马萧萧入楚来。从此云萝成隐逸，不妨水竹久徘徊。归田剩有閒居赋，观国惭无济世才。自是因君怀旧隐，望乡频上凤凰台。
怀人,思念,宿西林寺早赴东林满上人之会因寄崔二十二员外,谪辞魏阙鹓鸾隔，老入庐山麋鹿随。薄暮萧条投寺宿，凌晨清净与僧期。双林我起闻钟后，只日君趋入阁时。鹏鴳高低分皆定，莫劳心力远相思。
思乡,想家,次正夫途中怀亲韵,动静非两途，久劳逸更好。开门看白云，婉婉出山峤。身闲亦已乐，言念亲及耄。岂无青精饭，每食终不饱。镜中发如漆，一夜成素葆。言归采其兰，堂北种萱草。日以五鼎食，不如綵衣老。我今无此乐，感泣形已槁。日夜思故乡，攲眠梦郊堡。
思乡,想家,关山月,戍鼓声沈下夕阳，牙旗猎猎九秋霜。多情唯有关山月，一片清光似故乡。
田园,想家,村居 其一,朝来片雨过，几树带清晖。偶与山翁出，閒看水鹤飞。苔生采药路，水没钓鱼矶。隔岸闻人语，前溪罢网归。
悼亡,失意,哭智棻上人,石翁山边初见子，僧宝遗珠无乃是。当年不负澄观诗，晚岁还供玉川米。河润九里人所传，我穷累渠今溘然。秋风宿草荒墓田，再来阿练吾无缘。
思乡,想家,登函关城楼,楼上春云雉堞齐，秦川芳草共萋萋。黄看雨后河流急，青入窗中华岳低。客久独凭三尺剑，时清何用一丸泥。登高眺极乡心起，关树重遮万岭西。
思乡,想家,李汝思南昌新居成有赠,君家盘谷住街东，五渡门前一棹通。今日结庐南浦上，晓来烟水故乡同。
战争,想家,雨雪曲,蒲海云成阵，天山雪作花。长城烽火入，虏骑动鸣笳。雾深迷汉月，风起暗胡沙。一夜关河冷，征人尽念家。
思乡,想家,其二,陶令閒居爱重九，故园今日是重三。一觞一咏风犹在，江外江头路总谙。地僻仙家无岁历，花开国色带朝酣。黄鹂紫燕浑相识，旧垒新枝事事堪。
闺怨,喜悦,宫词,长乐宫连上苑春，玉楼金殿艳歌新。君门一入无由出，唯有宫莺得见人。
咏物,愤怒,微雨,微雨井泉发，闺人汲未劳。水寒方有气，山暖欲生膏。猎火乾逾起，炊烟湿不高。野夫尊草服，相见只江皋。
田园,惊讶,其二 上涌烟村,烟树横一抹，微茫混天色。林疏见夜灯，点点讶奎壁。
思乡,想家,元夕,故园良夜若为情，坐看冰轮转碧城。喜入灯山花细细，春回星市火荧荧。豫知棠棣三年别，可是和羹一旦成。凭语西鸿报消息，曼卿舟去正风轻。
思乡,想家,伯兄以家园亭名书壁间因作,壁间亭榜记家林，独住云泉宿昔心。千里故园应好在，十年羁宦阻登临。钟仪长自操南语，庄舄何曾忘越吟。松菊未荒归有约，不知富贵定谁淫。
战争,哀伤,秋兴 其一,月下清砧响夜阑，征人不寐忆长安。雾迷南国游魂泣，草没中原战骨寒。直望明河临象阙，谁沾零露捧金盘。十年关塞无家别，仗策犹悲行路难。
思乡,想家,其二,海涛近枕夜淙淙，旅梦乡心未易降。乘月一归云里洞，挂帆犹记寺临江。三身衣覆枯僧榻，四壁灯明古佛幢。香印半销人定后，飞虫何事触明窗。
怀古,哀伤,广陵孔融宅怀古,高台木末起悲风，故宅萧条汉孔融。碧草有情迟落照，青山何处吊孤忠。前村鸟掠半溪雨，隔岸潮生远寺钟。往事怜君那得醉，一尊寒色楚江东。
田园,想家,村中晚兴,微吟循清流，长眺际遥缡。山秋云气深，野晚日色浅。危柯凉似振，时稼熟初偃。一念故林居，情随飞鸟远。
山水,哀伤,望君山和二山中丞韵,棹歌动云表，波光荡斜阳。一碧馀万顷，心目共徜徉。浮萍露水面，远睇萦寸肠。丛林集重翳，兰芷扬馀芳。路疑蓬岛隔，地引银河长。古祠委丘莽，瓣香无由将。翠华去不返，涕痕留疏篁。此念贯今古，麟囿兼凤冈。亨嘉本难再，人事多?张。眷言忧乐怀，哲士空自伤。春深树影合，绿叶繁桄榔。临风更兴叹，浮世非真忘。
思乡,想家,建炎丞相成国吕忠穆公退老堂 其一,云水郊深退老堂，公来野服换龙章。四朝尽瘁身犹健，一德同寅福未央。小隐聊堪供放浪，神州终倚致平康。功成他日归休地，海表家风有故乡。
思乡,想家,经岳武穆祠,翠柏红垣见葆祠，羔豚命祭复过之。两言臣则师千古，百战兵威震一时。道济长城谁自坏，临安一木幸犹支。故乡俎豆夫何恨，恨是金牌太促期。
战争,想家,宿白云庵,寒镫寂照梦难成，但觉逢僧尚有情。关外客船喧野岸，枕边官马踏残更。两淮烽火人初静，千里星霜雁独征。为吊汉家辛苦月，夜深犹傍钓台明。
怀人,喜悦,寄尚铁峰 其三,望子轺车秋复春，明蟾十五度如轮。如何学得东山卧，不向西南问故人。
闺怨,怨恨,其三 ①闺怨词,关山征戍远，闺阁别离难。苦战应憔悴，寒衣不要宽。
怀人,喜悦,郡东山对月有怀周四（吉亥）陈大（枕）吴二（周瑾）,白露侵亭幔，凉烟满桂丛。如何秋色里，不与故人同。萧飒闻风叶，飞扬见羽虫。南楼灭明烛，伫望海云东。
思乡,想家,其二,江城春雨酿馀寒，一尺青泥尚未乾。无限故园桃李树，好花留待使君看。
怀人,想家,因延卿寄秦尧臣① 其一,肝膈烦忧不可名，晓来河上泥人行。数诗聊付江关去，万里如闻草木声。海内思君存畏友，田间齿我愧书生。秦淮一醉无相问，抚景难言别后情。
思乡,想家,初度日复呈兄勉翁三首 其一,客里逢初度，艰难老弟兄。一杯称寿酒，多少故乡情。
思乡,想家,除夕偶成二首 其一,今夕知何夕，迎年复送年。家家欣有岁，处处快开筵。老去情翻怯，心平寿可延。故园梅欲放，芳讯望频传。
思乡,想家,其三十一,慷慨齐三士，迂疏鲁两生。负才那免妒，泥古固难行。落日怀人意，浮云去国情。那堪望乡处，北雁又南征。
怀人,思念,舟次浔阳寄兴国李使君舜卿,江南太守画船飞，湘水羁鸿病翼迟。岁晏风霜时易失，人生离合事难期。相思坐叹琼枝隔，寓意徒令玉轸悲。遥想翠屏山下望，楼中还有谢公诗。
田园,想家,辋川闲居,一从归白社，不复到青门。时倚檐前树，远看原上村。青菰临水拔，白鸟向山翻。寂寞于陵子，桔槔方灌园。
怀人,喜悦,暮春书怀二首 其一,流光既云迈，春事日已深。野情嗜疏散，奈此违登临。今晨鼓我琴，何以写素心。浮鳞跃清沼，好鸟鸣高林。微飏左右至，啸傲以开襟。欣欣与物会，默默还自任。古人亦已矣，后来孰知音。
山水,喜悦,游华封岩二首（岩在万州之东山） 其一,自笑颓龄六十三，揽衣登眺力犹堪。旁穿石磴迂还利，高引藤萝步且谈。千仞鸟飞横碧落，九霄人语隔尘凡。兴酣斜日不知倦，更上岩端看极南。
怀人,恐惧,寄呈察推二兄廷直（埴）,尺素书凭雁足传，侧身吟望楚江边。关山去我仍千里，风月思君阅二年。莲幕宦情今好在，莆川春色故依然。相逢若问官閒事，为道粗裘饱昼眠。
思乡,想家,温陵中秋陈大宅后亭观月,紫英亭前露欲香，习家池上夜偏长。醉来见月知何处，还道清光是故乡。
思乡,想家,守风刘河口距家二百馀里遂舍海舟而行到处荒凉口占绝句四首 其二,田园万顷尽荒芜，瓦砾盈场到处俱。触目更劳回首望，故乡也似此间无？
思乡,想家,题姚澹如画扇寄梁彦思大尹,青山深处白云多，茅屋依然在涧阿。借问隐君归去后，故园秋色近如何。
田园,想家,舟中望长洲田家,积流会澄川，浮沙亘长洲。上有佳树林，下有良田畴。渔樵自成村，桑麻翳榛丘。犬吠林巷深，鸟鸣田舍幽。落日负耒归，凉飙荡轻舟。斯人亦何为，乐哉以优游。羁怀迫道路，怅望徒淹留。
送别,想家,送李明府赴睦州便拜觐太夫人,手把铜章望海云，夫人江上泣罗裙。严滩一点舟中月，万里烟波也梦君。
思乡,想家,其七 第七拍,男儿妇人带弓箭，塞马蕃羊卧霜霰。寸步东西岂自由，偷生乞死非情愿。龟兹觱篥愁中听，碎叶琵琶夜深怨。竟夕无云月上天，故乡应得重相见。
战争,流泪,题先少司马公东冈集后,早志澄清许范滂，云中遗业恨茫茫。时逢板荡纡筹策，老去勋名属战场。边士争誇小太尉，威声已慑右贤王。孤臣涕泣轮台诏，肯把开边劝武皇。
思乡,想家,和史丈问樵客夜韵,不羡金膏与玉醅，消愁时借掌中杯。蓬瀛有路何年到，风雨无情动地来。客况萧条残烛冷，狂怀历落短歌哀。君今莫道江南近，一夕乡心百转回。
怀古,恐惧,咏史（上） 其一 蔡邕,不际明时论石渠，空将薄命仕鸿都。天公似把词人戏，父死然脐子坠胡。
山水,想家,登江山风月亭,高亭百尺水之湄，尽日千帆过槛迟。树色远遮司马渡，潮声直下佛狸祠。江拦海国波涛壮，云入吴天变化奇。閒看蛟龙争战罢，风来万里纳凉时。
悼亡,愁绪,哭潘德久,不得身为郡，归来两鬓青。方言营隐地，岂拟落文星。字有佳人学，琴无野鹤听。伤心共吟处，残墨在窗棂。
战争,恐惧,鸿雁行,鸿雁何联翩，联翩西北翔。西北旷何许，逝将之塞疆。我有一书扎，缄之金玉箱。将以遗所思，道路阻且长。因风托羽翼，为尔立傍徨。去时春草青，归当秋草黄。草黄岁将晚，毛羽恐摧伤。愿言爱毛羽，边塞多风霜。
怀古,失意,苏小小墓,疏林落叶乱孤村，芳草萋萋满墓门。惆怅美人今不见，寒鸦栖尽又黄昏。
思乡,想家,喜廖子过访席上奉赠八首 其七,别我寒移棹，怀君暮倚枫。来经黄子国，去傍楚王宫。谷口桃千树，山中桂几丛。故园春定好，留醉向东风。
怀古,孤独,临潼怀古,骊山之水温且清，朝元阁上空月明。玉环化作马嵬草，碧树萧萧猿夜声。朝代兴亡容易变，今人不见古人面。疏林落落挂斜晖，金井梧桐秋几片。
怀人,想家,奉和鄜州刘大夫麦秋出师遮虏有怀中朝亲故,天子爱全才，故人雄外台。绿油登上将，青绶亚中台。亭障鸣笳入，风云转旆来。兰坊分杳杳，麦垄望莓莓。月向雕弓满，莲依宝剑开。行师齐鹤列，锡马尽龙媒。壮志徵梁甫，嘉招萃楚材。千寻推直干，百鍊去纤埃。间阔劳相望，欢言幸早陪。每联花下骑，几泛竹间杯。芳讯双鱼远，流年两鬓催。何时介圭觐，携手咏康哉。
怀人,哀伤,奉思斯远兄成诗以寄,丛丛庭前萱，叶叶檐外蕉。何曾百忧释，但觉中心焦。故人在何许，山川极吴楚。大江涌奔腾，重湖互吞吐。别来书不至，更望诗能寄。相从志若何，相去有如此。普天仰何大，一己俯何隘。胡为自罗网，无事忽投械。凭高政悠悠，思远忽不收。归来重有感，立壁成幽幽。萱丛暗已敛，蕉叶抽未展。百忧攻余心，舐笔空喁噞。
思乡,想家,其二 广陵夜雨,泊舟淮南渚，向昔闻清钟。飒飒飞雨来，潇潇洒孤篷。沿洄距几日，气序变寒冬。望乡行有期，怀别坐无悰。何时连枝会，将复彭城同。
战争,哀伤,自褫亭冒雪至余吾,小寒今日初交节，同云一色浓阴结。谁剪银河不露痕，满天飞下琼瑶屑。双旌疋马停且行，仆夫推挽肩舆轻。四围莹白无尘滓，似我灵台一点明。平生踏雪行应惯，王事勤劳又何怨。蹇驴破帽自多情，金帐羊羔奚足羡。逢人不说行路难，却念小民饥与寒。更有关头戍边卒，铁甲绕身寒透骨。
思乡,想家,其六,异域春郊草又青，故园东望远千程。临池嫩柳千丝碧，倚槛妖桃几点明。丹杏笑风真有意，白云送雨太无情。归来不识河中道，春水潺潺满路平。
思乡,想家,和午窗坐睡,家有癯仙椅，坐卧便首肘。海舶致之来，今复为吾有。久失还故乡，坐忘不知久。偃息妥营魂，安閒舒足手。侍僮疑入定，客到讶中酒。我生同草木，不材以为寿。华巅难返童，神理当不朽。此中别有缘，睡觉两不受。无想亦无因，非净亦非垢。纵然化蝶去，不梦漆园叟。
思乡,想家,彭蠡夜渡,茫茫大浸碧天浮，鼓枻中流暮色稠。八月思归新涨远，九江夜渡故乡秋。怀君道貌频回首，谢客辞烦亦唤愁。西望匡庐横万丈，拟寻半亩学真休。
思乡,想家,其二,地北天南印雪泥，只今回首总相思。人生聚散原难定，世事炎凉本易知。寄兴还凭一壶酒，感怀幸有百篇诗。故园松菊年年忆，偕隐归来好及时。
怀古,哀伤,湖南怀古四首 其一,堂堂贾太傅，痛哭浮湘来。投书吊屈子，异世同悲怀。前知七国变，岂曰非奇才。方期遇合远，所嗟年命乖。名高造物忌，气盛群愚猜。爱才若孝文，命薄良可哀。我来拜祠宇，寂寞楚江隈。
咏物,想家,雨,晓雨仍鸣瓦，春阴未浴蚕。乍看抽菜甲，翻觉敛花莟。穷鸟窥檐入，枯鱼得米泔。仳离愁雁户，泥滑市西南。
怀人,想家,法曹罗立之酒边举数首皆仆故人为我寄声,佳士欣相识，吟边问姓名。官为三语掾，诗到五言城。野客可怜我，故人烦寄声。白头归故隐，秋后会群英。
山水,愤怒,登泰山,与客登乔岳，肩舆烟霭中。乾坤生气盛，今古仰心同。势判徐青远，川流汶泗通。北瞻复南望，云树两濛濛。
思乡,想家,守岁,阶前爆竹作惊雷，从俗何妨进酒杯。微醉偶便深阁坐，好春先入小瓶梅。焚香静阅年光转，不寐频闻夜漏催。明日买臣当五十，却思上印故乡回。
思乡,想家,官舍对菊,雨拨黄花艳，晴轩漆几幽。但看无意采，不是故园秋。
送别,喜悦,送孟校书往南海（并序。一作别孟校书。）,吾闻近南海，乃是魑魅乡。忽见孟夫子，欢然游此方。忽喜海风来，海帆又欲张。漂漂随所去，不念归路长。君有失母儿，爱之似阿阳。始解随人行，不欲离君傍。相劝早旋归，此言慎勿忘。
田园,孤独,村居即事,流水平桥雨乍晴，家家妇女饷秋耕。斜阳小立看秧马，便欲烟蓑老此生。
思乡,想家,寓范汭家过其友卞润甫新居,绿树阴相接，过君不出门。少年能淡薄，高卧动寒暄。开径多邻客，移家只故园。晓凉闻汲响，凿井在篱根。
怀古,喜悦,咏史 谢安,安石在东山，岂是无心者。投迹高隐中，妓乐妙陶写。功成间管蔡，洒泣悲用舍。乃知富贵人，此心未脱洒。
怀古,想家,鸡鸣山怀古,闻说当年帝子过，清秋匹马渡浑河。天连大漠黄云合，地接平沙白草多。谏猎空留丞相草，从龙漫羡侍臣珂。于今大化风行远，万里鸣驺奏凯歌。
山水,哀伤,望君山,终古君山色，苍然压洞庭。橘烟寒郁郁，竹雨夜冥冥。兰芷因骚佩，鱼龙伺乐听。莫教徒鼓瑟，多恐泣湘灵。
怀人,思念,次韵寄酬桧亭,故人门巷骑曹西，嘉树芳兰忆旧蹊。诗语忽惊年事换，荐章重喜姓名题。相思入梦还迷路，文字交欢岂病畦。欲试平生看晚节，柏台高处已分栖。
思乡,想家,感春,感事伤怀谁得知，故园閒日自晖晖。江南地暖先花发，塞北天寒迟雁归。梦里江河依旧是，眼前阡陌似疑非。无愁只有双蝴蝶，解趁残红作阵飞。
送别,想家,送友人,有客棹扁舟，相逢不暂留。衣冠重文物，诗酒足风流。官路生归兴，家林想旧游。临岐分手后，乘月过苏州。
山水,想家,登白云山,白云山上树层层，万里秋空入眼明。我著芒鞋看画壁，山僧相见不知名。
思乡,想家,南旺湖即事,遥望南湖浪拍狂，晓烟迎日半苍凉。帆前水草疑无路，袖底风花别有香。绕舍初逢蚕上箔，隔村又贺麦登场。郊原颇洽清和意，醉倚高歌似故乡。
怀人,喜悦,寄见首座,借得茆斋傍涧泉，新年乐事胜常年。诗逢得意犹藏稿，琴畏知音自断弦。鲸浪粘天思渡海，狼烽照夜忆游边。崄途试尽身犹在，来共看云听雨眠。
田园,想家,乡村赏荔,绿树阴阴摘绛囊，游蜂还爱恋琼浆。宫中曾博千金笑，天下终推百果王。永日园林堪共赏，清时驿骑未须忙。可怜香美如甜雪，万里无媒荐尚方。
思乡,想家,予客莆中同登壶山真净岩访古道了堂二师,松扉深入白云中，蹑蹬扪萝路可通。结社几人从惠远，登山何处觅壶公。五更客梦茅檐雨，六月秋声木叶风。独倚阑干望江海，故乡应在海门东。
怀古,想家,钱塘怀古,黄沙漠漠起边烽，万里山河落照中。奸佞遽成南渡计，英雄空誓北征功。冬青树老无遗种，瑞石山荒有废宫。此日经行吊陈迹，野花和露泣残红。
思乡,想家,金黄门五十,张湛驰峣阙，王褒使故乡。苍龙环北斗，鸣凤在朝阳。婺水呈丹箓，秋花映皂囊。黑头看入相，五十省中郎。
思乡,想家,大风商家林待渡,波涛动我前，朔野何汪洋。行行忽迷路，欲渡川无梁。老马徘徊鸣，北风寒且僵。轻冰拆沮洳，澹日沉辉光。平生湖海游，汗漫殊未央。禦穷不有命，试以一苇杭。隔河见人家，烟火霭渔庄。苦辛脱彼岸，乐踰还故乡。问途仓卒间，夷险岂有常。明朝难逆料，聊复索酒尝。
田园,恐惧,至日早离张村,北阙千官集，南山万寿长。何人践文石，独客踏寒霜。指冻只忧落，马羸时恐僵。丰凶卜来岁，犹喜矞云黄。
思乡,想家,其三,蘋丝芦叶绿茸茸，蟹簖鹅阑几曲通。未到故乡先一笑，分明清景似吴淞。
闺怨,想家,采莲曲 其二,妾飞两桨入清溪，杏子春衫一色齐。欲采芙蓉诒女伴，何人寄到苎萝西。
思乡,愁绪,秋怀二首 其一,秋风吹庭户，客子怀故乡。矧此卧愁疾，徘徊守空房。伫想涧谷居，林深惨悲凉。鹍鸡感萧辰，拊翼号风霜。氛杂无留气，悄茜有馀芳。幸闻卫生要，招隐夙所臧。终期谢世虑，矫翮兹山冈。
战争,愁绪,寄定海故将军邵公辅,往事浮云杳莫攀，壮怀未展鬓先斑。不闻奉使通银汉，空见将军老玉关。故垒荒凉千骑尽，沧溟浩荡一鸥閒。风尘随处严诃止，愁杀田间野猎还。
田园,想家,玉溪村家,碧筱参天密，清流抱屋斜。衣冠忘岁月，门巷遍桑麻。晚日东亭酒，春风西曲花。终年愁避地，思煞此村家。
悼亡,哀伤,哭车质斋师,退之文字羲之字，大江以南首屈指。门前问字车马屯，陶成多士作佳士。梁溪邵师昨岁殂，同作长歌问天只。邵师既往情感伤，幸得吾师健饭耳。那堪鹤召游东维，不见人间泪如水。二十年来一刹那，老成凋谢已如此。呜呼自古谁不死，既死不朽人有几。
思乡,想家,其二,子之为术我为官，以易占之火在山。同在双湖湖上住，大家携手故乡还。
思乡,想家,容州岁暮怀故园诸友,久客虮攒褐，隆寒户冻蝇。纸窗风雨夜，香篆帐帷镫。有泪如檐溜，无眠对寺僧。遥怜故乡腊，文酒几良朋。
思乡,想家,壬寅重九，不预会，独游普门寺僧阁，有怀子由,花开酒美盍言归，来看南山冷翠微。忆弟泪如云不散，望乡心与雁南飞。明年纵健人应老，昨日追欢意正违。不问秋风强吹帽，秦人不笑楚人讥。
思乡,想家,九月晦日逢苏昆圃,苍凉风雨催秋去，黯淡江山送客来。纵酒追为重九会，望乡莫上最高台。十觞茗艼歌钟阕，千里萧条战鼓哀。南木溪头氛祲满，故园黄菊为谁开？
闺怨,想家,玉楼春 晚眺，怀闺秀王辰若,暮云碧际知何处。四山之外疑天住。一片丹霞断竹来，两行白鸟分烟去。极目寸心萦万缕。凭楼默诵蒹葭句。有怀常引梦天涯，犹然不识天涯路。
思乡,想家,登第后寄家书,南极坤垠是故乡，故乡翘望正茫茫。年年秋近归鸿急，一见归鸿一断肠。
山水,想家,登香山,四顾苍茫望眼开，江南庾信正多哀。吴山楚水看仍在，鹤唳风声警易来。万里版图原有主，百年事业奈无才。闲云只绕峰头住，袖带氤氲傍晚回。
思乡,想家,叶舍人,舍人家世称儒素，供奉班联起居注。仙郎尽识凤凰毛，父老相传骢马步。当日兰台抗疏还，读书高卧柳亭山。至今犹忆张文纪，年少官微犯帝颜。闻君夜入蓬莱直，归梦时时动秋色。翰染金茎彩露寒，庐开玉树青天逼。回首南云春事繁，浮丘峰下小桃源。他时摇艇新安水，坐把江花醉故园。
咏物,哀伤,杨花,点点过楼台，因风何处来。庭空雪历乱，帘静日徘徊。汉苑春仍老，吴宫寂可哀。飘飖度江水，肠断几时回。
思乡,想家,庭槐,南方饶竹树，唯有青槐稀。十种七八死，纵活亦支离。何此郡庭下，一株独华滋。蒙蒙碧烟叶，袅袅黄花枝。我家渭水上，此树荫前墀。忽向天涯见，忆在故园时。人生有情感，遇物牵所思。树木犹复尔，况见旧亲知。
思乡,想家,寄张景旸前辈,辽海东吴万里程，别来寒暑每关情。故园风景依然在，鸿雁来时好寄声。
思乡,想家,次韵饯振之之行,半生经吏竞分阴，奏牍三千几汗青。技到屠龙从俗笑，志存流水有人听。故园勋业千株橘，世路生涯一草亭。却笑刘商长得醉，为无管属爱浮萍。
思乡,想家,其五,幽居昔啙窳，时日如转丸。况乃金天夕，萧瑟响琅玕。独宿夜为长，蛬吟穴垝垣。揽衣出中庭，明月可与言。织女不秉机，兔丝满故园。燕麦若堪食，难与蔓草蕃。济会亮能固，人情无寒暄。
怀人,思念,郏城秋夜怀李仁卿,日入群动息，暝色阴濛濛。故人隔颍水，袅袅生秋风。轻风捲纤云，碧汉磨青铜。坐久襟袖凉，皎月升天东。伊人如此月，霁色罗心胸。可望不可亲，倏巳驾飞鸿。念此太虚间，心交神自通。而况千里月，相望宁不同。孤光透薄帷，俨如接音容。翻翻绕枝鹊，唧唧侵阶蛩。上床转不寐，高楼待晨钟。相思夜何永，月落秋床空。
悼亡,流泪,哭刘邦彦二首 其一,五十年来托故知，秖酬两会便长辞。湖山好在无人物，风雨空令有涕洟。松下骨埋宗长锸，梅边魂和老逋诗。瓣香在手身违病，月落斜窗起坐时。
思乡,想家,自淮阳还里中抵舍一夕即为通川之行,喜得归来席未安，又携书剑上江干。莫陪亲戚话情愫，空指溪山说肺肝。客路几程来杳杳，天涯一棹去漫漫。故乡又被江云隔，写得诗成欲寄难。
战争,想家,陇山歌送许天玉之官新安,陇山高高陇水流，陇西六月如清秋。萧关朝那近北地，酒泉张掖连凉州。诸葛战争馀故垒，隗嚣宫殿成荒丘。绣衣按部求名马，都护行营擢锦裘。数声羌笛落梅怨，一曲秦筝边月愁。许侯分符万里去，晓发青门拥驺御。虞羽成名在此时，王尊叱驭看前路。京华故人折杨柳，欲行不行日渐暮。我歌为作陇山词，目极轮台鸟飞处。
思乡,想家,泰安至张夏马上口占,风物当春竞斗芳，客途聊此破愁肠。山曾识面青常好，鸟不知名啼自长。流水无声穿细涧，落英有意出危墙。懒开白眼红尘里，却爱桃花似故乡。
送别,想家,送策上人,昨来非有意，今去亦无心。阙下抛新院，江南指旧林。瓶添新涧绿，笠卸晚峰阴。八字如相许，终辞尺组寻。
思乡,想家,其二,望里平芜水碧湾，嵯峨心在两峰间。故园此日春归路，东去千山与万山。
思乡,想家,其二十五,晚出金闺望故乡，芙蓉峰影月苍苍。归途跨得银鞍马，原是天闲小乘黄。
怀古,恐惧,苏武墓① 其一,古柏阴森绕夜台，枝枝只解向南开。麒麟阁上应图此，黛色参天雪窖来。
思乡,想家,白蘋花,点点寒香傍客舟，伤情晚棹白蘋洲。故乡多少离人泪，并作横江一曲秋。
怀人,思念,寄尧章并简铦老,山绕楼台水接天，袈裟同上闇门船。相思一夜梅花落，傥有人来寄短篇。
思乡,想家,次韵子永夜雨,办作长愁客，工哦苦雨吟。挑灯今夕意，欹枕故园心。漏屋疏疏滴，空檐细细斟。相过巷南北，屐齿怕泥深。
思乡,想家,赵北口喜晴,涣涣冰初释，葱葱树向荣。水浮雄县动，沙过鄚州轻。客饭鱼虾气，村场鼓笛声。乡心兼节物，屈指急归程。
思乡,想家,浙江小矶春日,客里无人共一杯，故园桃李为谁开。春潮不管天涯恨，更捲西兴暮雨来。
田园,想家,其二 胥歌村,阳春白雪倩谁调，楚客当年夜度昭。故国河山悲击剑，英雄途路怅吹箫。风寒芦渚馀生寄，月落苏台一梦遥。三尺属镂千古恨，至今怒涌浙江潮。
思乡,想家,行军九日思长安故园（时未收长安）,强欲登高去，无人送酒来。遥怜故园菊，应傍战场开。
思乡,想家,其四,青梅煮酒蕨芽肥，倦客怀家入梦思。想得故园风景好，一庭香雪落荼蘼。
思乡,想家,示僧（成都）,善财去后无消息，重到华严更几人。尔向那边重到此，为吾拈却故园春。
怀人,想家,谒选日久有怀旧游,十年谈剑意徐徐，此日相思叹索居。生计每从愁处拙，故人多自病中疏。看花共逐缁尘里，把酒翻怜绿鬓初。欲售长门还有价，恐将词赋薄相如。
山水,恐惧,望武山佑仙观,天上神仙府，人间道德门。水分千涧远，山拱一州尊。松鹤心寒暑，雷龙警旦昏。何时登绝顶，潇洒望乾坤。
田园,思念,同红豆村人南归舟中即事,作客谁怜我，同船尚有君。树深村落隐，月上棹歌闻。古塔横烟迥，秋镫隔岸分。布帆风送稳，吟过越江云。
怀人,思念,次韵高季迪见寄,廿载谁询独处情，翛然江郭养馀清。老颜照水同梅瘦，短发临风斗雪明。寒雁联行轻落渚，晚鸦结队远归城。匆匆岁暮相思切，又辱沙塘折简行。
田园,孤独,访龙井山中村叟,雨打荒篱豆荚垂，柴门未启立多时。客来自掘蹲鸱煮，旋拾枯松三数枝。
怀人,想家,寄利宪张充宗司勋,曾言英馆愿重寻，犹记当时恋别心。千里江山劳客思，一年风物又春深。梦中花发人将老，关外愁生酒不禁。引领使台归未得，且疏怀抱寄知音。
思乡,想家,雨中过清流关,雨气微茫积翠分，旋妆行路景氤氲。僧携箬笠穿红树，人坐篮舆度白云。古礀堕樵冲水下，空林落叶隔溪闻。乡心不耐关山笛，又听钟声报夕曛。
怀人,思念,寄并州故人 其一,年来羁客减欢游，少对清樽浣别愁。社里故人相忆否，夜来归梦到并州。
山水,想家,游天平寺 其一,六峰高插天，一径入林樾。扫石待鸣琴，开樽对残雪。
山水,想家,登金山,云亭中峙最高头，俯出晴江万里流。夕日半窗孤嶂迥，人家两岸暮烟秋。禅宫晋代丹青旧，诗碣唐人苔藓留。无限登临怀古意，海门风落使人愁。
送别,想家,送后集往庐山东林寺兼寄云皋上人,后集寄将何处去，故山迢递在匡庐。旧僧独有云皋在，三二年来不得书。别后道情添几许，老来筋力又何如。来生缘会应非远，彼此年过七十馀。
怀人,愁绪,山中寄张子言,独坐空山思五陵，丁香花发又逢春。灯前欲共平生话，月落松窗梦故人。
思乡,想家,南雁词,胡雁向南飞，八月湘江道。水清菰米香，两岸被红蓼。栖息已自安，饮啄良易饱。不忧罗网危，方矜羽毛好。故乡穷漠陲，归梦空杳杳。萧条古塞春，雪深沙浩浩。
田园,想家,宿楗头村茅屋,烟汀一曲淡涵秋，独咏馀晖坐粟州。东客倦时西路近，度坳历坂不须愁。
咏物,想家,燕,燕燕过春久，遥遥几日归。斜临波影转，閒啅柳花飞。小住游丝弱，横陈蛱蝶依。春光随缱绻，清赏入霏微。
咏物,哀伤,雁,四郊皆积水，鸣雁一何多。随处沙头宿，常时月下过。弟兄求口食，羁旅困风波。寄语支更者，芦深有网罗。
怀人,想家,荅叶周道见寄,故人远戍萧关外，逸士乔栖越水干。天入金罍丹气暖，地连青海铁衣寒。应邀汉月倾边酒，欲御泠风振羽翰。紫极翱翔终迟汝，暂时行路勿云艰。
山水,想家,游招宝山和刘给事,海上孤峰喜共梯，相将一路水云迷。紫霄红日波间涌，碧树青烟天际齐。石壁千年雄宝障，桃源何处问仙溪。清时自有柔夷策，烽火无劳事鼓鼙。
思乡,想家,客中书怀,上东门外千山雨，马上毡衣病不胜。每岁奔驰成底事，半生辛苦负残经。江村水退鱼生釜，野店厨空鼠食灯。多少客愁那遣得，故园东畔菊层层。
战争,想家,长安秋夜听砧,秋闺夜静捣衣裳，袅袅砧声出洞房。带月影疏燕塞柳，随风飘落蓟门霜。愁看烽火音书绝，欲寄关山道路长。不信去时闱已缓，试凭宵梦到辽阳。
悼亡,哀伤,哭沈笛亭 其一,南阮交情两世深，修文地下去相寻。阿咸哭罢重思籍，落日悲风满竹林。
田园,失意,次韵东村舟中夜雨,醉梦初回四鼓前，打篷急雨乱如拳。半床云锦沾俱湿，一点风灯照不眠。陶令意轻彭泽县，庞公志在鹿门田。明朝行乐谁能必，未定阴晴亦偶然。
思乡,想家,陈贤良祠,当年秋气薄浮云，一疏清风万古闻。可是星江无白犊，故园归计尚劳君。
悼亡,哀伤,哭女樊,秋天净绿月分明，何事巴猿不剩鸣。应是一声肠断去，不容啼到第三声。
思乡,想家,客寓苏氏小楼,日夕危楼上，凭阑望故乡。淮流山外碧，燕树日边黄。旅梦鱼千里，归心雁一行。坡仙风韵在，时与话高皇。
山水,想家,游它山,南山暖气偏，九月犹积翠。以我烟壑心，触目皆可意。天清归鸟肃，溪白游鱼避。云根上枯水，石衣蔽古寺。危岩可扪井，怪石每惊魅。不缘前山归，偶与来径值。欢赏有群彦，情景信双媚。明月引归桨，烟霞尚生思。
思乡,想家,次韵平阳方懋学秋夜客怀（二首渠时主王司成之家） 其一,坐阅芝兰长谢庭，几番时雨又秋晴。流萤影度乡心切，老鹤声回客梦清。屋里琴书浑冷落，眼中星斗却分明。还山自是寻常事，问取鹏抟九万程。
思乡,想家,述梦,梦中归见西陵雪，渺渺茫茫行路绝。觉来还在剡东峰，乡心缭绕愁夜钟。寺北禅冈犹记得，梦归长见山重重。
思乡,想家,元夕宿泉州洛阳桥,春风又渡洛阳桥，柳色青青伴寂寥。回首故园今夜月，满江灯火上寒潮。
思乡,想家,其三,量移来梅川，乃与浔阳邻。浔阳故乡郡，嘉会难重陈。白亭问烟月，萧萧愁煞人。人亦无所忤，地亦无所恋。乡书拜使者，拜罢泪如霰。寄声谢高堂，莫问胡威绢。
田园,喜悦,村晚,桐荫下芦帘，凉亭生清樾。徙倚傍前村，乱蝉鸣不歇。丛树低远天，山影青一发。原草醉夕阳，归鸟旋林没。行歌独去来，坐上东山月。
怀人,想家,寄杨维新学士,闻君红颊映乌髭，老我清江照鬓丝。独守庚申君得法，同生乙巳我为雌。一灯旧借东邻照，万里今悬南国思。紫阁彤庭严密地，便风休寄故人诗。
思乡,想家,寒食口占,春风澹荡送行舟，嫩绿轻红野岸稠。寄语故园旧知己，行人寒食到扬州。
悼亡,哀伤,哭先兄三首 其一,雁断家无信，兄亡弟不知。怪来频入梦，添得苦相思。眼暗观云处，心伤见月时。孤灯坐深夜，无语泪交颐。
战争,孤独,送陜西运使陆郎中,二十年来关内客，眼明太华高太白。今日前驱使者旌，鸡舌香馀新日月。春初胡骑逼王城，公在城头佐天策。将兹胆略抚西戎，萧关远尔无坚敌。便使秦人不告饥，轺车与尔同休戚。惟应拂拭旧题名，几人身在空相忆。为我寄谢钱都统，鬓间不许霜雪积。
怀人,想家,寄伯贞戴公,东望湘云客思多，故人归计近如何。江都夜月琼花梦，海国蛮烟荔子歌。落日麒麟犹草野，沧江鸥鸟亦风波。碧桃窗下听春雨，谁肯金貂换绿蓑。
山水,喜悦,游西山碧云寺作得悦字（此下系翰林时作）,端居滞文翰，久与赏心阕。出沐乘休豫，寻幽展欢悦。涉涧俯潺湲，攀峦面巀嵲。邈哉神皋奥，居然灵境别。夷峻疏深池，塞坎构崇棁。浴室荡阳泉，冰井荫阴穴。跻险惕暝昡，逃迥欣超轶。密林嬉猿狝，远峰在虹霓。宵看朝旭升，昼见昏星列。蔀丰光乍熹，崖悬曜先晢。景会万象昭，迹暌百虑绝。岩栖庶可希，从兹谢尘辙。
思乡,想家,其十,浮生富贵等微尘，欲觅山林寄此身。但是故乡归便好，不妨衣白作山人。
怀人,思念,斛兰三开有怀蒋师文,白露滋兰斛，寒花晚更留。香临日午静，孤耐客心幽。夜月连千里，天风薄九秋。故人江海去，相忆负同游。
战争,想家,连景贤脩撰南归书此识别,万里闽关边岭海，送归晓发道傍车。暂辞金马玉堂直，久忆丹山碧水居。雁影将秋先驿骑，桂香含露袭衣裾。到家想及寒梅节，觞酒花前会里闾。
田园,孤独,村舍书事,纸窗百衲地炉红，围坐牛医卜肆翁。时节杯盘来往熟，朝晡盐酪有无通。男丁共结春耕耦，妇女相呼夜绩同。老子颓然最无事，客归自策读书功。
怀人,想家,送陆蓝田同大儿南还因忆蓝田尊人,吾已倦游久，君行复此来。早随春雁至，犹及海榴回。客路河桥晚，故人邻笛哀。归途欣并辔，终愧阿戎才。
怀人,想家,自鹭洲归，北风大作，夜泊梅林渡，示子鸿并寄寿泉学博、芷生孝廉,鼓棹冲波未半里，鹭洲回首犹尺咫。江神知我恋故山，逆风苦为留顺水。故人惜别话临岐，云情客意俱迟迟。悬知今夜孤吟罢，烟雨应回两地思。狂风自南已十日，上水有船行不得。忽见云帆幅幅开，乾坤旋转只顷刻。人生通塞亦偶然，快意何必定争先。掩篷笑语同舟客，前路茫茫总信天。
思乡,想家,其二,逆旅逢佳节，征帆未可前。帝郊回淑气，客鬓入新年。野色千林幸，乡心万里悬。东风如可借，为上泛湖船。
山水,想家,登恒山,睡首昆崙放足齐，攒沙聚米万山低。三千世界此时眼，十二玉楼何处梯。风吼岩松山欲动，云堆石磴路成迷。空嗟缑岭登仙子，自笑形骸浊水泥。
山水,想家,游大帽山,兴逐山颠一振衣，山云长旁海云飞。天南云物无穷趣，都被游人眼带归。
战争,哀伤,闻琵琶,琵琶弦急对秋清，弹作关山久别情。借问黄河东去水，几时流尽断肠声。
思乡,想家,苍梧旅次与易中文,天涯相慰各加餐，逆旅谁怜范叔寒。贫贱每知为客苦，姓名终觉避人难。鸿鸣中泽西风急，日堕危楼画角残。何处登临望乡国，牂牁东下水漫漫。
思乡,想家,其二,帝里年将换，乡心不自聊。故人开斗酒，深夜惬清招。朔雪催传柏，春风欲颂椒。更阑休问寝，共谒紫宸朝。
怀人,想家,立秋有感寄苏子美,庭树忽改色，秋风动其枝。物情未必尔，我意先已悽。虽恐芳节谢，犹忻早凉归。起步云月暗，顾瞻星斗移。四时有大信，万物谁与期。故人在千里，岁月令我悲。所嗟事业晚，岂惜颜色衰。庙谋今谓何，胡马日以肥。
思乡,想家,客楼望宫阙,天畔登高阁，非关望故园。再瞻双凤阙，如在百花原。民俗今成化，朝家又改元。五陵佳气在，长护紫微垣。
田园,失意,喜王性之见过千金村,春来书劄已西东，喜复相逢乱世中。万事变更唯舌在，三年流落转涂穷。云收野寺侵廊水，月挂孤帆送客风。剩欲留君明日住，夜阑难得一樽同。
怀人,思念,寄卢俨员外秋衣词,寄远空以心，心诚亦难知。箧中有秋帛，裁作远客衣。缝制虽女功，尺度手自持。容貌常目中，长短不复疑。斜缝密且坚，游客多尘缁。意欲都无言，浣濯耐岁时。殷勤托行人，传语慎勿遗。别来年已老，亦闻鬓成丝。纵然更相逢，握手唯是悲。所寄莫复弃，愿见长相思。
山水,想家,登双峰阁分得翠字,香阁如危巢，细路盘折至。颇觉筋力衰，不辨旧题字。炉烟浮江光，帆影移竹翠。此閒坐永日，自尔绝人事。将为禽尚游，未免周何累。归欤复裴回，短策耐寒吹。
思乡,想家,秋夜言怀次高克明韵 其二,吏隐从容际盛时，东华车马任奔驰。天生性分穷何损，雪作襟怀涅不缁。客邸秋光闲里度，故园山色望中疑。黄花旧有柴桑约，岁晚相寻莫遣迟。
思乡,想家,其三,日月无根去若驰，故园又见落花时。杯中绿酒不肯饮，镜里苍颜应自知。千丈新堤湖水满，五更残漏角声悲。暮年父子难乖隔，淮浦书来苦觉迟。
怀人,思念,寄王子心葵（袁宏道评曰：殊古）,葵花似君心，向日解违阴。葵叶我所愧，有足不能卫。与君夙相知，把葵吴山时。今日相思处，南冠絷楚傫。
怀人,思念,怀都下友人,梅蒸悬榻昼慵开，徙倚阶除破碧苔。短梦空随蝴蝶化，尺书频问鲤鱼来。迷人芳草偏留雨，极目浮云忽送雷。千里相思多少恨，驱除无计且衔杯。
山水,孤独,望君山,长鲸吞不得，爱此一拳青。巨浸还终古，孤根卫百灵。江深风雨冷，秋老杜蘅馨。欲驾鼋鼍往，题诗卅六亭。
怀人,哀伤,邂逅孙子仪于临安喜而赋诗并怀子进子肃,车尘高没人，欲障无能施。忽逢故人面，如濯清涟漪。客居纵荒凉，聊复具酒卮。劳苦数语外，论事仍索诗。长年口欲棘，一笑为解颐。怀哉二难兄，何由会埙篪。
田园,想家,秋晚访述庵司寇三泖渔庄因同访圆津禅院慧照上人即放舟游佘山适云閒汪西村张坤厚金冶昆仲亦至偕入王氏园登皆山阁久之复至天马山登周氏山舟堂还抵万寿道院道人雪帆留饮归途得诗四首 其一,石湖乍报范公归，容得溪翁昼款扉。菊为秋深香更厚，蟹当霜后味偏肥。文章真到欧曾垒，经术还传郑服衣。一榻高斋留小住，剪镫话雨重依依。
思乡,想家,其四,贺公雅吴语，老大故乡回。儿童不相识，问客何处来。可以喻宦况，浮云何系哉。山阴泉石佳，浊醪常满杯。
怀人,思念,李张皇甫阎权等数公并有送别之作见寄因答,洞庭正波蘋叶衰，岂是秦吴远别时。谢君箧中绮端赠，何以报之长相思。
思乡,想家,赠谒士,一掬乡心寒似月，半生行迹过于云。春风满担诗千首，是处青山留得君。
思乡,想家,其二,一代真汤武，功高古圣王。大风开日月，长剑破鸿荒。赤帝天宗子，黄龙汉故乡。千秋谁得似，烈烈我高皇。
田园,流泪,题顾茂伦村居,持竿傲楚使，长啸将何之。人生各有志，与世无心期。卓哉顾夫子，隐耕东皋菑。卷书挂牛角，冲烟出茅茨。幽禽啭高松，望空宏遐思。时呼渔人饮，问月来何迟。回眸瞻北斗，阴云凝天池。放歌忽挥涕，今古事如斯。且复倒金樽，生涯何足知。
思乡,想家,重九前一日领客登城即席次张以道韵,未倒花前凿落金，登携那怕嫩寒侵。归牛下陇争浮水，宿鸟随山不过林。衰鬓预吹明日帽，放歌时带故园音。菊烟桂露虽情物，须索高蟾管夜深。
田园,想家,村居晚眺,开帘欣雨霁，烟火隔林微。一径牛羊入，孤村桑柘稀。长天连远水，积雾塞岩扉。仿佛闻人语，溪南种树归。
思乡,想家,志道相见和前韵,每忆湖山动老怀，今朝始作故乡回。正惭行李匆匆去，忽报轺车得得来。幸对清谈挥玉麈，肯辞痛饮倒金杯。我归已遂终焉计，何日重逢笑口开。
思乡,想家,甲子除夕前二日立春,腊残二日迎春日，除夕先晨已报春。蓬岛沧桑三过睫，昂藏天地几朝身。望乡心逐年华转，怀土情随柳眼新。翘首彤云瞻拜迥，彩毫裁颂祝枫宸。
战争,想家,其三,久戍天山着铁衣，朔风猎猎雪霏霏。昨来闻下轮台诏，知是夫君不日归。
田园,孤独,南村移居师子林是故人张吁三宅 其一,遥从松吹认幽居，恨赋偏成感旧馀。逝水年华凤毛短，飘风计画鹊巢虚。山楼只有仙来往，苔径都无人扫除。衰病飞扬前度客，重寻石磴曳衣裾。
闺怨,愁绪,宫怨,银瓶寂莫不焚香，帘捲梧桐又夕阳。别院笙歌嫌夜短，长门无奈漏偏长。
怀人,思念,寄太和旧游,李暗桃春未是晚，可怜孤负海棠天。故应陶写皆诗内，安得淋漓到酒边。已办经营求散吏，便思潇洒泛江船。相思异日题诗句，绕屋扶疏陶令篇。
思乡,孤独,定兴晓发,晨星初落落，平野郁苍苍。日色泠东海，霜威森太行。农閒村户静，马缓驿程长。载咏皇华句，休教怀故乡。
田园,想家,田家杂兴 其二,步履出东郭，南风溪午时。偶来松树下，伫立澹忘机。野老见我至，情亲语依依。桑柔蚕已浴，麦深雉初飞。俯仰玩物理，逍遥咏而归。寄谢王良子，虚名徒尔为。
田园,想家,田园居,贫居委丘壑，衣食营我身。日夕在东皋，岂辞辛与勤。杖策命僮仆，荷锄理荒榛。翳翳榆柳川，蔼蔼桑麻村。嘤嘤谐鸣鸟，依依耦耕人。父老欣相过，共荫田园间。时复倾一壶，聊以解劬颜。但令谐吾愿，躬耕非所叹。
怀人,想家,答黄宗载见寄,又是三年别，新来百感增。薰莸安可问，枘凿苦难胜。白发落垂尽，青山归未能。故人赠佳句，拟报玉壶冰。
思乡,想家,其四,锦衣别筑相州堂，使节移来自武康。公独勤劳兼将相，谁能事业更文章。威名要取雄殊域，宦迹何嫌避故乡。碑版两朝尊顾命，岂徒一记重欧阳。
山水,思念,登石伞峰,夙志慕遐峤，偶时叨抚封。幸兹秋成候，得与心期从。宛在洲渚外，稍跻林岭重。紫垣感嘉惠，丹壑畅幽踪。之子绰有裕，结庐枕前峰。亭台互亏蔽，物象分轻浓。玉伞践危石，苔枝栖古松。登攀逐群彦，息偃惭衰容。阊阖如可接，灵仙疑暂逢。海帆去的的，霜雁来噰噰。赫奕护军重，导迎裨将恭。回舟迟新月，鼙鼓迎疏钟。
思乡,想家,客路,客路饶风雨，中心几郁陶。天连黄海阔，门闭湿云高。群盗东南剧，凶年赋税劳。故园归去梦，何日涉江涛。
山水,想家,游荷溪西禅寺,髣髴招提寄远村，缁郎草草佛灯昏。水将绿绕萦如带，山送青来列在门。句里风骚耆旧远，胸中丘壑典刑存。满怀孤愤几株石，欲起当年两达尊。
怀人,思念,题自写山水箑寄怀胡古泉,有客迢迢隔剑关，相思无计慰离颜。却从鸟道干盘外，写寄江南平远山。
悼亡,哀伤,哭彦规（七首并序） 其一,已矣哀哉死有终，青衫就木未为穷。义如有枉荣斯辱，事苟无邪蹇胜通。力致全丧关右帅，泣寻孤榇郭西翁。精神入梦非生及，使我低颜愧古风。
怀人,思念,山中得黄与东书却寄 其一,春入千峰紫翠平，王阳何事恋江城。飞觞曲涧谁同醉，夜雨相思白发生。
田园,想家,半村江西一诗人手卷,林下茅堂傍水堤，半村佳境足堪题。一帘山色当门断，几树莺声隔岸啼。囲犊暮归分远近，樵苏晓出自东西。幽人乐此多清趣，几度行吟不过溪。
山水,哀伤,登大庄高山,登山望风烟，四向烈焰红。遑遑一身穷，且如罝网中。白日行青天，明明照下土。下土深几重，不鉴生人苦。生者良不易，杀之独何心。万古一哀痛，青山应陆沈。
思乡,想家,石溪寺遇雨,古寺倚青林，禅关一榻深。江雷奔夜壑，山雨破春阴。楼迥连官阁，灯明见客心。故乡千里月，梦去几追寻。
思乡,想家,舟暮,向晚金牛道，林寒响宿禽。雪晴烟树小，日夕竹园深。川路通萧港，扁舟动越吟。兰陵今夜酒，无那故乡心。
咏物,想家,咏云,霭霭纷纷不可穷，戛笙歌处尽随龙。来依银汉一千里，归傍巫山十二峰。呈瑞每闻开丽色，避风仍见挂乔松。怜君翠染双蝉鬓，镜里朝朝近玉容。
思乡,想家,馀干旅舍,摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。
思乡,想家,桐孙诗①,去日桐花半桐叶，别来桐树老桐孙。城中过尽无穷事，白发满头归故园。
思乡,想家,寄王畏斋,儿从故乡来，一一问乡旧。见说畏斋老，风神益明秀。华岳出晴空，孤松立霜后。诗书老不倦，日夕娱俎豆。平生丈夫心，耿耿自天祐。遥诵南山诗，祝我仁者寿。
思乡,想家,避乱 其一,我生江湖边，行役四方早。所历皆关河，故园迹偏少。归去已乱离，始忧天地小。从人访幽栖，居然逢浩渺。百顷矾清湖，烟清入飞鸟。沙石晴可数，凫鹥乱青草。主人柴门开，鸡声绿杨晓。花路若梦中，渔歌出杳杳。白云护仙源，劫灰应不扰。定计浮扁舟，于焉得终老。
田园,想家,田家,高树荫柴扉，青苔照落晖。荷锄山月上，寻径野烟微。老叟扶童望，羸牛带犊归。灯前饭何有，白薤露中肥。
咏物,流泪,白莲,水精宫阙昼霏微，玉洞瑶池出水妃。秀质天然非傅粉，香风无汗莫沾衣。坐来白日烦襟涤，断尽红尘素履稀。泥污冰心原不染，愿从净社得归依。
思乡,想家,秋江独泛,秋波无际远，短艇溯寒江。风景由来异，乡心未易降。晚烟生驿树，空翠扑船窗。赋得沧浪曲，长谣不便腔。
思乡,想家,其二,故园在眼日渐近，北山之北南山南。从来不饮声闻酒，况学诗翁老更眈。
怀人,思念,怀洮州李公子瓛,公子风流玉雪姿，别来怜我倍相思。云连远树关山隔，月映虚堂梦寐驰。学武已闻閒骑射，修文犹喜业诗书。他年继述安边峤，会有芳名圣主知。
田园,孤独,辋川集二十首 南垞,孤舟信一泊，南垞湖水岸。落日下崦嵫，清波殊淼漫。
田园,思念,题江村片雨图,斜日江村外，苍茫片雨秋。披图忽相忆，曾上岳阳楼。
怀古,想家,粤城怀古,无诸建国古蛮州，城下长江水漫流。野烧荒陵啼鸟外，青山遗庙暮云头。西风木叶空湟曙，落日人烟古垒秋。借问屠龙旧踪迹，断矶寒草不胜愁。
思乡,想家,其二,出山仍不乐，未返故园时。林岫应相笑，苍天吾岂欺。简囊羞短剑，藏穴护新诗。有约归潮日，图存笔墨痴。
怀人,孤独,题雪窗殿下寄槎亭,幽亭无日不登临，泛泛轻槎系绿阴。诗酒每来尘外客，笙歌时杂竹间禽。山头雨歇月当户，槛外花飞风满林。莫讶凭栏发长啸，百年能得几知音。
闺怨,思念,闺思,秋来庭院夜生凉，络纬声多思更长。莫向交河啼汉垒，寒衣捣尽未成装。
思乡,想家,雨后登眺,天末长风扫积阴，东皋吟啸豁胸襟。烟江雨足滩声壮，山郭春寒暮霭深。飞鸟投林欣有托，闲云出岫本无心。故园桐叶新逢闰，谁与题诗寄好音。
怀人,恐惧,德久寄南游诗卷内和丁字韵凡九因次韵寄酬,三径虽荒可更营，归来因得课樵青。岩栖宁著高低屐，世路怕过长短亭。厚禄故人新枉句，高山流水旧知听。案头展卷勤收拾，却恐天官敕六丁。
思乡,想家,立秋后三日得二侄并侄孙家书,万里书来印籀红，慰情何但万金同。悬丝性命幸存活，扫地生涯甘阨穷。老去忧心长似醉，秋来衰鬓乱飞蓬。故园未有西归日，且愿平安信数通。
思乡,想家,漓江,云气晚霏霏，高林送落晖。悠然江上水，遥望戍烟归。岸树如人立，江鱼作鸟飞。角声飘客梦，遥绕故园扉。
咏物,流泪,萤,爽籁生遥圃，斜晖落半岑。微芒浮草际，零乱起墙阴。武子窗尘积，隋家苑树深。灯光透疏隙，珠彩射清浔。野燐宵争出，星榆晓共沈。长门秋漏永，偏照泪涔涔。
怀人,想家,同友人游胡氏山馆怀先武壮公幕中诸君子,晚来高士宅，落日满空林。野径无人迹，深山啼怪禽。一年芳草暮，万里故人心。回首辽东事，苍茫泪满襟。
闺怨,哀伤,江南曲（一作相和歌辞 江南曲）,为爱江南春，涉江聊采蘋。水深烟浩浩，空对双车轮。车轮明月团，车盖浮云盘。云月徒自好，水中行路难。遥遥洛阳道，夹道生春草。寄语棹船郎，莫誇风浪好。
思乡,想家,九日,九日乌程县，天寒菊自花。远山初过雁，浅渚旧平沙。叹逝黄垆隔，登高白帢斜。重怜故乡侣，载酒问谁家。
思乡,想家,闻官军南征解围有日喜而遂咏二首 其一,两河精骑向襄阳，全蜀材臣出凤翔。天下风云争会合，江东子弟谩抢攘。人皆厌乱思平世，谁不将归说故乡。我有先茔依古井，十年不奠一壶浆。
怀人,思念,寄苏四郎,多君碧海卧烟霞，竞爽才名拟谢家。一枕香风飞梦远，廿年蓬鬓傲霜华。歌翻棣鄂酬清圣，乐奏埙篪舞镆铘。暂写相思舒别恨，垄头空自折梅花。
思乡,想家,夜泊嘉禾,此邦名槜李，异代产嘉禾。煮海严刁斗，栽桑富绮罗。鱼舟归市尽，雁塔出城多。百里分吴越，乡心奈客何。
思乡,想家,深湾夜宿（主人依山带江）,津涂临巨壑，村宇架危岑。堰绝滩声隐，风交树影深。江童暮理楫，山女夜调砧。此时故乡远，宁知游子心。
山水,恐惧,登群玉峰,群玉有佳处，登临谐宿心。千岩互隐见，万木含阴森。极目小天地，旷怀无古今。临风一长啸，孤鹤下遥岑。
思乡,想家,始生日对雪有怀故园梅花,故园为别两经春，瘦影寒香入梦频。晏岁壶觞空对雪，一时红紫漫随尘。赓酬有约当何日，供奉无闻愧此身。山下短檐脩竹里，花神应笑未归人。
思乡,想家,其二,三载南州别，翻如忆故乡。风前送知已，事后惜流光。山雨铃斋冷，柽花驿馆香。秪应题墨处，云木日苍苍。
战争,想家,送林邦阳佥宪赴汴备兵陈州,中原谈笑拥青油，吹角河山万里秋。猎骑风云生广武，蒐兵旌旆过鸿沟。尊前书记知能赋，戏下材官待运筹。不是玉关留客久，明年应得拜宸旒。
怀人,思念,和许司训见寄作,曾共联诗坐小斋，别来音问隔重涯。碧天明月将清梦，黄叶西风恼壮怀。脩职肯随流俗混，立心期与古人偕。相思无限寅恭意，何日还都一笑谐。
战争,想家,送人之燕中 其一,万里燕山势，长蛇带塞雄。边王来大辈，朔马满离宫。万户哀笳里，三关大帐中。园陵君莫问，衰草自无穷。
思乡,想家,万安官舍,思乡心似回头马，游宦心如挂角羊。何日南台公事毕，钓舟春雨卧沧浪。
怀古,失意,春游怀古,登临一度一伤神，功业蹉跎万物新。飞鸟远归云外岭，赏花频对眼前人。茸茸雨脚南郊暮，种种茅针太极春。鼓掌祇供渔父笑，朅来生水拍江漘。
闺怨,想家,望夫石二首 其一,夫君千里妾重闱，哭尽秋天无雁飞。夫不归来身化石，朝朝风雨望夫归。
田园,想家,喜王东村归,疏星三五未成行，鱼子花开客到乡。小妇罢啼牛女夜，大家争解駏驉囊。阶苔摊席闲眠破，邻果攀枝遍索尝。走觅城西苦吟伴，旧须添出几茎霜。
怀人,思念,寄询健庵编修三首 其一,昔与故人别，秋风满帝京。今朝相忆处，春草绕阶荣。息影江湖兴，忧时魏阙情。劝君休捉鼻，蚤起念苍生。
怀人,哀伤,怀石湖,不到石湖三十日，猿惊鹤怨草堂阴。竹林酒伴虚佳会，野寺莺花废短吟。自是穷途多恸哭，非关在坐少知音。平生性癖耽山水，未脱樊笼违素心。
思乡,想家,新淦舟中晨起,篷窗初睡起，旭日照金川。缥缈云依树，微茫水接天。乡心莼菜外，秋色蓼花边。点检登临兴，凄凉异昔年。
送别,恐惧,送王卿使君赴任苏州因思花迎新使感旧游寄题郡中木兰西院一别（一无此二字）,一别苏州十八载，时光人事随年改。不论竹马尽成人，亦恐桑田半为海。莺入故宫含意思，花迎新使生光彩。为报江山风月知，至今白使君犹在。
田园,惊讶,村馆杂兴 其一,宿雨初晴暑气收，茅斋六月爽于秋。举头忽讶青天转，无数白云如水流。
思乡,想家,丘安人挽诗,左司遗事远，介妇古风存。业广添新宅，儒多起旧门。真亭留寿影，云物护山原。我欲攀车别，衰残阻故园。
悼亡,想家,哭任北海,故里此人在，还应深念予。旧欢殊未毕，远丧只凭书。云灭独吟径，风吹曾宿庐。遗文虽不广，有妇似相如。
战争,哀伤,赓覆字韵,朔风吹帐灭前烛，将军夜拥貂裘宿。玉关飞雪入紫宫，白发孤臣守金屋。近思往事良可悲，世事樗蒲多反覆。古来宫殿说咸阳，落日猿啼挂枯木。
思乡,想家,奉荅王载卿方伯,菊蕊南山屐，荷华北渚船。胜逢无节序，佳句有云烟。列郡讴歌里，沧溟览眺前。故乡谁地主，回首忆当年。
田园,流泪,初夏村居,枯港新添碧一湾，蜻蛉忙乱鹭鸶间。黄梅果下连绵雨，绿树看成平远山。塍口涓涓秧水足，篱根策策草鞋还。瓦盆注后浑无事，半扇柴门尽日关。
思乡,想家,发京邑迷路投宿黑庄,东省多年病，南冠百念灰。关山一怅望，天汉独归来。行野蒲稗晚，过村笳鼓哀。迷途更几许，愁绝望乡台。
思乡,想家,吊都督汤贞悯公和杨西华作 其一,又是重阳近，登高感昔年。将军真死难，我辈愧生全。风雨灵旗壮，星辰碧落悬。故园何日返，重访旧林泉。
思乡,想家,其四 边角,片角吹残夜，雄关铁锁开。古城连堞响，奔马踏霜回。玉塞降羌泪，天山旅雁哀。何人闻此曲，不上望乡台。
思乡,想家,次李宗伯韵,火云方峍屼，清赏到林塘。兴洽原同调，花明亦故乡。轻阴移野席，远曲度霓裳。莫厌归来夕，银蟾已吐光。
田园,想家,社西村 其六,卜筑真何意，施为但自由。乡音还社阮，家业且陂头。野老眠看客，山童坐饮牛。无生知乐否，更为问骷髅。
战争,想家,其六 边庭,公主琵琶胡地秋，将军刁斗汉关愁。相逢老病无依卒，未说沙场泪已流。
闺怨,愁绪,春怨,流尘寂寂网窗纱，懒画娥眉贴鬓鸦。春色不知人去远，也分红蕊到庭花。
思乡,想家,寒食,几回飞梦绕松楸，万叠云山紫翠浮。客里又逢寒食至，那能不动故乡愁。
怀人,流泪,题吴生雨吟图还寄清江皮野,江雨四时昏，故人家远村。如何一见面，还又两忘言。老树经鲛泪，空花断雁魂。由来前日画，妙手出吴门。
思乡,想家,其五,偶居锦城馆，还似浣花堂。雨过青苔润，风来翠簟凉。竹鸣潇洒韵，花送自然香。清兴虽无尽，乡心未可忘。
思乡,想家,其二,来路悔已远，算程归尚迟。乡心篷底月，客况镜中丝。问我还山事，东波潮涨时。夕阳深闭巷，去扫旧茆茨。
思乡,想家,其三,春睡元无著，乡心比酒醲。飞花空有意，小雨不成容。独树疑新堠，群鸦似乱峰。艰难怜浩荡，散发遂初慵。
咏物,哀伤,芦花,曲岸閒移步，芦花见几枝。摇风犹未白，垂露似含悲。潇洒致如旧，光阴迅若斯。独舂相掩映，吕纪画成时。
山水,哀伤,登泰山,崎岖登岱岳，长啸思悠悠。带与河流细，杯同海色浮。炉烟秦树袅，石检汉台秋。那得尘缘尽，常随白鹿游。
思乡,想家,河间道中,历乱鸣鸡夜未阑，客程何处不加餐。担头书卷风时堕，马首桃花云并残。望国望乡春思杂，中寒中暑客衣难。河间正是班班地，衰鬓朱帘懒向看。
思乡,想家,其二,古柳枝头啼暮鸦，清明时候又天涯。故园桃李凭君问，老却春风几度花。
思乡,想家,浣溪沙 题湘水行吟,风雪交加冻不醒。抱琴谁共赏湘灵。数峰全似故乡青。流水落花何处路，绿阴幽草可怜生。行人小待我同行。
送别,想家,送润卿博士还华阳,雪打篷舟离酒旗，华阳居士半酣归。逍遥只恐逢云将，恬澹真应降月妃。仙市鹿胎如锦嫩，阴宫燕肉似酥肥。公车草合蒲轮坏，争不教他白日飞。
思乡,想家,和顾玉洲九日登高原韵,潇湘古是悲秋地，旅兴懵腾强自加。千里乡心随白雁，三年客梦厌黄花。茝兰香草归词赋，荆楚雄风换物华。更欲从君重揽胜，却惭玉树倚蒹葭。
闺怨,想家,闺思,万里音书隔，归期日夜猜。沙头一雁下，可是渭川来。
思乡,想家,零陵早春,问春从此去，几日到秦原。凭寄还乡梦，殷勤入故园。
战争,恐惧,寒草,大漠萧萧天雨霜，不应仍是怨春阳。青丝垂尽明妃冢，白日初昏古战场。猎火烧时见鹰隼，野风低处散牛羊。可怜脩竹经来惯，依旧含烟傍女墙。
思乡,想家,次韵杨光父见赠,为善惟不足，务德莫如滋。古人行此道，名与星斗垂。是邦秃鬓翁，实乃古丑夷。区区岂云难，长者能折枝。上寻声光远，下感风俗衰。老夫强解事，曲学安所施。不见南海滨，举世谁保持。吾言那可用，乡党笑脱颐。但皆指乔木，故园今在兹。乔木诚茂美，叹息将何为。
思乡,想家,金山寺塔顶留题,风急乘舟破浪来，寺僧邀上最高台。云拖香阁浮空立，月照琼花入镜开。山势古今长作柱，潮声日夜似闻雷。登临正喜思乡望，况值新秋一雁哀。
战争,想家,变禅者归蒋山见佛果乞偈,霸陵将军万人敌，射虎饮羽马躄易。下马视之辄一笑，宁知虎为草中石。控弦复射又中的，砉然有声箭不入。将军但知为石耳，坐令疑虎心相失。诸方今谁达此机，蒋山老勤默而识。变公心挂蒋山云，浩然欲归约不得。洞庭青草水粘天，高帆摩空一千尺。仰看浪摧碧玉山，此时法界毛端集。
怀古,失意,过贾谊旧居,楚乡卑湿叹殊方，鵩赋人非宅已荒。谩有长书忧汉室，空将哀些吊沅湘。雨馀古井生秋草，叶尽疏林见夕阳。过客不须频太息，咸阳宫殿亦凄凉。
咏物,孤独,兰,由来竟体芳如是，谁与同心髯绝伦。牙板金尊污不得，蛾眉曼睩孰堪纫。月明极浦思公子，日落空山有吉人。守著孤根冰雪去，初风转处迸芽新。
思乡,想家,言怀和黍维,不与黄金不与闲，我曹无计破天悭。半生骨相惭分芋，五载乡心祇放鹇。好景渐消头上月，片云常护梦中山。可知来日愁无益，且读离骚画掩关。
怀人,思念,江上寄书,湘南估客发西津，东入姑苏花正春。独有相思数行字，欲从江海问情人。
闺怨,哀伤,江南曲二首 其二,夹岸多杨柳，妾家近塘口。中有断肠花，郎君不回首。
山水,失意,登后峡寨北山,薄落山前菊未开，郁孤水畔独登台。明朝匹马冲霜去，直到鸣沙北始回。
思乡,想家,长城关秋望,长城关上值新秋，草白沙明一望收。万叠云山争出塞，十年心事独登楼。时平未便忘飞将，俸薄犹堪作醉侯。极目苍茫归去晚，何人不起故乡愁。
怀人,哀伤,夜坐有怀浦文玉,哭子身仍病，怀君我亦伤。江湖秋欲老，风雨夜初长。鹤梦芜汀远，蛩声草砌凉。兼葭空独赋，愁寂不成章。
山水,想家,游虞山,揽胜来当禊祓时，篮舆穿树影参差。关心风日今朝好，过眼湖山此处奇。碧海天低龙过晚，苍崖云挂鸟归迟。十年记得苕溪事，学士曾传绝妙词。
山水,想家,登鹿苑寺玉虹亭,饥鼯愁玃号穷冬，层峦秀壁撑晴空。闲拖小藤借馀力，来看霜岩飞怒虹。小奚催呼老款段，瀹鼎篝火烹团龙。馀甘入口齿颊爽，两腋便欲生清风。悠然千里堕眼界，金篦刮膜开双瞳。乃知足力不到处，别有天地生壶中。国恩欲报已华发，征车未去先晨钟。玉川乘云紫皇家，谪仙骑鲸河伯宫。聊追二子归禹穴，碧空转首山重重。
怀人,哀伤,至龟山先寄吕少冯,出舟跛跛为情亲，催遣篮舆烦故人。九死仅全真去楚，百年未了更游秦。晨炊要索祖仁饭，老鬓旧著渊明巾。传语淮山元好在，初捐一笑与羁臣。
怀人,思念,张子常甫自翰林出督学旋以病告寄赠,登朝与子最情亲，院宿郊游事巳陈。暂失凤池官自好，重归山径业犹贫。遍栽松菊疑真隐，且废讴吟惜病身。燕乳蝶飞烟草绿，相思难寄秣陵春。
咏物,孤独,题梅,山人自昔多佳兴，手种梅花满幽径。风韵寻常尽绝奇，况有明月相辉映。夜深索笑檐之隅，仰视天宇如冰壶。独嗅寒香不成寐，起酹尊酒招林逋。何当借榻梅边屋，长与梅花伴幽独。饱收清气归肝肠，一洗胸中旧尘俗。
山水,想家,游九原山和壁上韵,下马寻幽古涧隈，泉分清浊望中开。人家急溜安春碓，天影寒潭漾钓台。几树夕阳归骑促，一川烟草夜鹰来。沧浪一曲君听取，渔夫歌成白雪堆。
怀人,孤独,寄汪德弘陆华甫吴虎臣黄定甫吴子化吴孝甫卞长卿吴叔承程良学邵长孺倪惟思十一子,十二城边南北分，飘零剑舄易离群。笳吹夜雨那堪醉，木落秋风不可闻。淮女孤舟频送客，楚人芳草最思君。书来好寄枚乘作，无数征鸿傍海云。
战争,想家,入关,出塞今为入塞行，东来万里尽长城。平沙古堠孤烟色，落日危楼暮角声。远近青山如故国，浅深春草是王程。红尘荏苒征人老，不见关门紫气生。
闺怨,哀伤,秋闺,垂帘空见月昏黄，络纬啼来也断肠。几度系书君不答，雁飞应不到辽阳。
思乡,想家,乍雨,细雨留高树，轻寒过小池。剧怜初夏节，却似晚秋时。披荇鱼知乐，凭轩鸟暗窥。萧疏故园思，徐步欲何之。
怀人,思念,和尧夫见寄 其一,志趣苦难合，伥伥何所依。逢君始相照，知我信为稀。忽报除书下，徒瞻征盖飞。相思千里远，洛浦又春归。
思乡,想家,挽鄢晋叔主簿（名晋，同榜）,此君何坦坦，回首杏园游。魂魄湘潭去，声名彭泽休。百年中道短，千里故乡愁。六子三方幼，遗言可泪流。
战争,想家,闻角,谯角咿呜到枕边，边情似向曲中传。梅花三弄月将晚，榆塞一声霜满天。织锦佳人应有恨，枕戈老将想无眠。争如二月春风市，卖酒楼头听管弦。
咏物,流泪,桃花,万山回合似天台，二月桃花已遍开。映水却疑乘浪煖，缘崖故是倚云栽。乱红飞雨沾衣袂，碎锦分霞入酒杯。漫道武陵仙路远，探奇有客问津来。
怀古,愤怒,咏史 其九 苏轼,怒骂能将嬉笑侔，子瞻千古擅风流。奇才但得君王叹，饱饭何妨到惠州。
田园,想家,过刘村江,波走痕痕日，江呈岸岸秋。清流堪数石，浅涉不须舟。野菊知何喜，迎风舞未休。归涂愁欲暮，未暮我何愁。
咏物,想家,燕,红襟相舞语呢喃，门巷频来径自谙。故国乌衣休再问，年来劫火遍江南。
山水,想家,游西山,西山一何高，有怀在泉石。荡舟渡西泠，秋水今几尺。渚花泊双桡，岸草纳双屐。凉风树上至，林影下衣碧。群动方自营，尘机念俱息。邂逅方外人，招邀坐深席。悠然外死生，矧复慨今昔。我客语正深，仆夫劝还役。川明月初至，树暗山已夕。归人樵唱来，落日堕西壁。
思乡,想家,次韵戏綵老人重阳怀故园作,潇洒秋容雨后天，丹青端似倩龙眠。故园绿竹应今日，异县黄花又一年。微禄祇堪供菽水，菲材安敢拟渊骞。日来王事欣多暇，聊向樽前一粲然。
山水,孤独,登九华山化城峰（丁亥九月二十九日）,攀萝度险捷猱猿，石角钩衣屦尽穿。莫讶远寻金地藏，也曾徐步玉阶前。
咏物,失意,梅,断堑疏篱一水滨，压枝冰雪眼中春。悬知东阁一端兴，不减扬州千载人。晚岁风霜从惨淡，寒梢气象自清真。此来定做西湖梦，疏影横斜访旧邻。
思乡,想家,斗米滩①,粥饭都来一斗粮，滩前吃了倍苍黄。把如立作山头石，何似急行归故乡。
思乡,想家,其二,柴门空闭锁松筠，燕子衔泥两度新。不是尚书期不顾，故园犹得见残春。
思乡,想家,癸丑九日重登翠屏山,去年此日屏山饮，醉插黄花一两枝。岁月已同驹过隙，江山重待客题诗。玄崖耸处云霄近，白鸟飞边径路危。南望故园烟树隔，慈亲应念到家迟。
思乡,想家,秋夜江上作,舟次大江干，推篷水气寒。雁从今夜度，月似故乡看。客久逢衣破，家贫得禄安。误人头白早，犹是进贤冠。
悼亡,失意,哭李远,昨日舟还浙水湄，今朝丹旐欲何为。才收北浦一竿钓，未了西斋半局棋。洛下已传平子赋，临川争写谢公诗。不堪旧里经行处，风木萧萧邻笛悲。
思乡,想家,次韵子瞻系御史狱赋狱中榆槐竹柏 竹,故园今何有，犹有百竿竹。春雷起新萌，不放牛羊触。虽无朱栏拥，不见红尘辱。清风时一过，交戛响鸣玉。渊明避纷乱，归嗅东篱菊。嗟我独何为，弃此北窗绿。
悼亡,哀伤,哭景伯时中允,中允璠玙器，临年失庙廊。江山空尔秀，科第竟谁光。志屈经纶略，名蜚翰墨场。石渠刘向陨，徒使汉庭伤。
思乡,想家,赠文公八世孙上舍桢特授婺源训导,博士承恩领故乡，自应徽国庆源长。黉宫百世诗书富，阙里三时俎豆香。社下廪人来继粟，门前童子候升堂。知君不负维桑托，霄汉巍巍见紫阳。
思乡,想家,赠吴生九成（攸州石桥人避地庐陵）,吴郎去乱八载强，求友读书心不忘。偶临白鹭看流水，却望紫鳞思故乡。故乡湘南百馀里，明月千村照荆杞。石桥山北多园田，花开会见归来年。
思乡,想家,寄弟,故园二仲近何如，半载平安未得书。堂下紫荆长几许，墙阴翠竹胜当初。时常官府供徭役，旦日庭帏问起居。愧我飘蓬归已缓，不知归计尚全疏。
山水,恐惧,登铜官山无畏庵作,铜官鞠为草，孰识此岭下。松似天目移，山如巨然画。猛虎户外睡，古月泉上挂。遐想无畏师，此中住持罢。外人不曾闻，前僧后僧话。应是古道场，同门不同舍。
送别,想家,送春词,日日人空老，年年春更归。相欢在尊酒，不用惜花飞。
怀人,孤独,月夜溪上寄讯刘良倩良倩诗喜仿王右丞因有末句,溪光如练雁行斜，独夜怀君坐月华。避世自怜中散地，挥毫谁到子云家。风生暗渚催霜叶，秋晚闲窗落桂花。读罢王维清梦后，知他何处醉烟霞。
咏物,孤独,牡丹,借问庭芳早晚栽，座中疑展画屏开。花分浅浅胭脂脸，叶堕殷殷腻粉腮。红砌不须誇芍药，白蘋何用逞重台。慇勤为报看花客，莫学游蜂日日来。
战争,愁绪,关山月二首 其一,关山片月迥含秋，万古长悬青海头。愁杀清光照沙碛，秦时白骨未曾收。
怀古,想家,咏史诗,骅骝驰康庄，燕雀守一枝。大小固有分，丈夫安所期。烈烈班定远，投笔谢故知。鹰扬万里外，封侯名四垂。生入玉门关，故人犹下帷。树勋在少壮，白首徒自悲。
思乡,想家,吴中谩兴,片帆二月过吴门，眼底相看物物新。惟有溪桥桃与李，著花浑似故园春。
怀人,思念,寄大中丞莆田林公,药洲曾忆执经游，一别梅关十二秋。疲病风尘犹闭户，飘零南北自登楼。家人产薄何尝问，国士恩深未易酬。闻道蒲轮辞不起，相思欲上木兰舟。
思乡,想家,其二 曹恭悫公毓英,灵钟河岳应昌期，三十三山并效奇。潞国久当枢密任，温公深受圣慈知。赞成大计锄三孽，扫荡游氛掌六师。难得十年官二府，故乡田宅了无遗。
山水,孤独,游宝石山,我登宝石山，山瘦削寒碧。巍然窣堵坡，天半卓孤立。回飙荡空林，霜叶鸣策策。侧步怯危梯，逼面起苍石。赏奇心固幽，造极境忽辟。属目送飞鸿，烟江一痕隔。冉冉空中云，转瞬已无迹。浮生正如斯，胡为苦行役。不若来山中，优游惬所适。醉卧苍松根，不知烟磬夕。
思乡,想家,李绣川招集广住庵看桂并赠丛辉上人（庵刘良佐建） 其一,舍宅空传异姓王，计秋今让客清狂。分明金粟全身现，和合旃檀一味香。佛地逢花宜破笑，人天入座且倾觞。主情却比醇醪厚，何处尊前不故乡。
思乡,想家,其二,山崦朝阴薄，野桥秋水深。人家住不远，杖策去相寻。水口分危石，山腰控远林。苍茫何处景，迢递故园心。
思乡,想家,春兴 其一,寂寞幽居独闭门，三春风雨暗荒村。堂前海燕惊新垒，泽畔江蓠满故园。老至渐思荣叟乐，狂来尚念武阳恩。平生不负渔樵约，十载莺花酒后论。
思乡,想家,秋日漫兴四首 其一,云物萧条拂曙开，故园东望转堪哀。孤城海气连云合，万树秋声动地来。麟阁功臣多际会，凤台词客惯趋陪。蒿莱今日惊尘起，欲赋惭非宋玉才。
怀人,想家,和刘伯贞见寄,斯文同味似同宗，长日思君意万重。客馆雨来秋种菊，故山云去晚看松。流传近日多诗句，邂逅何时共酒钟。如此交游能几辈，白鸥结社愿相从。
田园,想家,村中看红叶作,树亦令人艳，冬红始见奇。叶为诗者色，霜乃画之师。知与醉乡近，望将花事疑。归□同此况，共赏夕阳迟。
战争,恐惧,出使云中作,黄河水绕汉边墙，河上秋风雁几行。客子过壕追野马，将军韬箭射天狼。黄尘古渡迷飞挽，白日横空冷战场。闻道朔方多勇略，只今谁是郭汾阳。
思乡,想家,其四,金吾执戟世将军，谱系原从井邑分。宫酝昼长成款洽，池荷风细送清芬。乡心忽动怜黄鹄，劫累犹牵礼白云。飞锡几人能入定，振衣无语立斜曛。
怀人,孤独,寄欧阳振仲,晚客他州只为饥，无人可与话心期。前生一念有今日，投老相逢复几时。头白可知天下事，秋深定有客中诗。何当细语梅花下，眼底故人今在谁。
悼亡,失意,哭友人魏台司避乱山居遂亡,蓟门英敏士，避世筑山阿。浩歌响林木，心气高嵯峨。坐待天地清，自恃发未皤。造化竟无情，贤豪如之何。是为志士师，猛省惧蹉跎。
思乡,想家,山寺,年年二三月，常自客天涯。问竹何须主，逢僧便可家。偶尝新市酒，翻忆故园花。春事已不及，虚怜负岁华。
山水,想家,登姚奥岭望家山有感,昔年度兹岭，回首念慈亲。如今望云处，惟有泪沾巾。
送别,喜悦,送刘思复南河从军,七千里别宁无恨，且贵从军乐事多。不驻节旄先候发，偶逢山寺亦难过。蛮人独放畬田火，海兽群游落日波。远作受恩身不易，莫抛书剑近笙歌。
怀古,哀伤,乌江怀古,萧萧碧树隐红墙，古庙春沙客断肠。真霸假王谁胜负，淮阴高冢亦斜阳。
思乡,想家,洪都人李仲俊至,避人避世愁无奈，全节全身计未差。始信盛衰元有数，敢期漂泊老无家。鳣鲸失势滋蝼蚁，鸾凤韬光噪晚鸦。未必苍天终困我，春风骨肉故园花。
思乡,想家,其二,捕自愁云外，来从冻雪初。体轻鸧鸹并，骨脆鹡鸰如。羹臛尝兼得，膢朐法未书。故乡无尔辈，只鲙玉鲈鱼。
怀人,恐惧,寄高逸人,千里怀君积梦中，南宫侍从忝余同。荒居懒病看花尽，旧事惊心向酒空。苑树月来依宿鸟，海天春去见飞鸿。悬知相望无由达，此会令人意不穷。
送别,哀伤,与徐温话别,去去何时却见君，悠悠烟水似天津。明年今夜有明月，不是今年看月人。
思乡,想家,良乡夜宿,古驿一灯深，萧萧车马临。薄寒添暝色，入夜动乡心。戒寝预愁梦，喜晴翻量阴。首涂才此夕，忽漫话家林。
思乡,想家,怀桐江旧居,长向新郊话故园，四时清峭似山源。春潮撼动莺花郭，秋雨閒藏砧杵村。市井多通诸国货，乡音自是一方言。此中别有无归计，唯把归心付酒尊。
思乡,想家,晚游城西开善院，泛舟暮归，二首（补编） 其一,晚照馀乔木，前村起夕烟。棋声虚阁上，酒味早霜前。远谪何须恨，来游不偶然。风光类吾土，乃是蜀江边。
田园,喜悦,初冬从父老饮村酒有作,父老欢歌共举觞，田功已毕蚤输粮。野花开处冬无雪，山果红时夜有霜。世际太平人重礼，时将寒冱水成梁。年来巳入桑榆境，扶醉何妨到夕阳。
思乡,想家,其三,寇盗纷纷寔可哀，新倭复报泊船来。此身羁绊春将半，遥忆故园花自开。
怀古,哀伤,华清宫怀古,霓裳歌吹动华清，小辇曾催花底行。池上鸳鸯怜并宿，天边牛女笑长生。空悲此日金钗擘，何事当时白练轻。一曲淋铃传夜雨，寿王宫内月同明。
怀古,哀伤,左记室咏史,邯郸有毛薛，宗国归信陵。东海有仲连，赵相乃完城。济时在一言，何必从与横。纷纷夸毗子，缓颊动相倾。范雎与蔡泽，接踵入秦庭。羁旅猎卿相，嗟咄竟何成。蜉蝣无夕采，弱菌无冬荣。懿彼高世士，鸿雁游冥冥。
咏物,怨恨,咏柳,有客攀条感旧游，依然风景画桥头。青帘沽酒烟中市，银甲调筝水上楼。不是别离常带恨，纵非风雨也关愁。那堪玉露凋伤后，落叶哀蝉咽暮秋。
思乡,想家,其二,旅酒皆无赖，逢君即故乡。遏云歌屡发，邀月兴偏狂。文武声俱茂，衣冠泽自芳。风尘驱俗吏，别思转堪伤。
悼亡,流泪,哭德和伯氏六首（原注：季德渊先六月逝。） 其一,棣陨双葩洒泪红，百年已短更匆匆。祇今风雪栖栖影，地老天荒一个鸿。
山水,哀伤,游弁山,我欲到斯境，岁月良已深。今晨为兹游，酬我夙昔心。悠悠冈坂长，惨惨风云阴。微雨迫短日，飘然洒衣襟。娄欲还吾驾，去意复难任。逍遥得所止，林竹自萧森。素琴不须弹，山水有清音。邈在樊笼外，尘想何由侵。况怀冥绝理，去此将焉寻。他山岂不好，聊尔非所钦。
田园,想家,吾家墓庐在杭州艮山门外皋亭山麓地有甘墩村亦曰甘遁阮文达官浙时诗尝数称之旧饶果园春时桃花尤胜贱子幼随羁宦远违乡井昨岁乞缶庐翁篆甘遁居额以榜寓斋顷复属苦蠃为作画扇侑以二绝藉当券约 其一,绕郭家山望渺漫，烦君为我写林峦。苦思偕隐无多志，青鬓归来二等官。
思乡,想家,社日饮乌衣园,夜夜桃花雨，年年燕子春。同倾社日酒，还忆故园人。孤塔苍烟迥，空堂翠草新。醉归还自笑，吾亦素衣尘。
思乡,想家,寓海盐资圣禅房,落日平堤海气黄，短亭衰柳舣孤航。鱼帆入市乘潮晚，鼓角收城返棹忙。人世道缘逢郡博，客途归梦借僧房。一年几度频留此，他日重来似故乡。
思乡,想家,忆斋中二首 其二,蟋蟀乱秋草，故园风露深。何因不归去，坐使百忧侵。
田园,想家,题江杏村前辈梅阳归养图,绳绝从知处，沉吟竟至今。孤臣盈箧泪，先帝十年心。去国残春黯，藏山爱日深。无由见高躅，伫立望轻阴。
战争,想家,关山月,三五关山月，天空万里秋。影含青海动，光度玉门流。晓角传军垒，寒烽隐戍楼。阴山方接战，且莫视刀头。
怀人,思念,怀绪山,残屋食不足，扁舟乐有余。北风如解意，寄我常相思。
怀人,想家,舟移豫章高士亭址下寄新喻文学潘时彦,云水极杳霭，一棹东南归。青林相掩映，白鸟烟中飞。新蒲乍隐舟，漫流侵夕矶。偶寻高士宅，忽怅故人违。摇曳鸣玉琴，谁云出处非。明发引前望，五老收阴霏。
思乡,想家,和寄朝鲜金泽荣 其一,垒块都消酒盏中，存亡几楚付玄同。难求系日绳千尺，且觅埋忧地一弓。世事了如春梦过，夜潮还与故乡通。新年归雁烦相语，浿水波寒莫更东。
思乡,想家,呈交代①,雨行不转首，岂即真良图。二年望乡国，得归不暇徐。徒隶悉此意，颇作竭蹶趋。冲泥傍险地，亦复歌载涂。使君卓旌旆，小燕留僧居。一杯酹龙公，庶或辅相予。捧觞未一再，霁色明桑榆。安寝俟清晓，办装无滞濡。有祷必其应，显幽无乃拘。夸诩讳天幸，此理良自诬。
思乡,想家,前出军五首 其一,前军红衲袍，朱丝系彭排。后军细铠甲，白羽攒鞲靫。辎车左右驰，万马拥长街。送行动城郭，斗酒饮同侪。壮士当报国，毋为故乡怀。
田园,想家,别卢使君归故栅村,归风白马引嘶声，落日犹看楚客情。塞口竹缘空戍没，潮头沙拥慢冈成。松田且欲亲耕种，郡守何偏问姓名。东道宿程投故栅，依依渔父解相迎。
田园,想家,村女,青荷叶伞茜裙红，随母归宁省外翁。莫笑梳装未京样，兵馀犹见太平风。
悼亡,愁绪,哭荣竹方,檐竹萧萧雨建瓴，无由复此对床听。灯花影落空棋局，墨汁香消冷研屏。春水池塘新旧草，东风杨柳短长亭。伤心一段交期梦，又被寒江鹤唤醒。
思乡,想家,游西湖,晓舟呼酒看霜华，活跳河鱼始上叉。春好难销羁客恨，梅香不是故园花。岩边雪霁将悬溜，湖上云蒸忽作霞。聊指城头认归路，残阳新水度横槎。
思乡,想家,客堂秋夕,高梧百尺入云凉，清水一池生月光。秋夜初长客不寐，坐听砧声思故乡。明河辗转天欲曙，寒螀唧唧犹自语。挈衣起写故乡书，明日关河雁南去。
思乡,想家,避地石洞有怀罗处士就柬周以立进士,勍敌双崖立洞门，石棱斜斗浪声喧。屋前松长山人去，堂上藤垂石佛存。西望乡关通鸟道，旧题岁月满苔痕。重来又迫干戈苦，空忆桃花遍水源。
怀人,想家,寄晁恭道郑德成二漕,二年住闽中，不识建溪茶。处处得残杯，顾未惬齿牙。饥肠拥滞气，病眼增昏花。故人持节来，怜我病有加。会当饷绝品，不但分新芽。苍壁月堕晓，宝胯金披沙。一洗肝肺净，兀坐如还家。阴雨又不解，天气复未佳。持诗寄两公，请为交旧时。便续北苑谱，即日定等差。
悼亡,哀伤,哭休上人,从来疑造物，无处识其真。好月难终夕，名花不尽春。青灯空照室，白氎谩遗巾。泣血怜慈母，悲酸动四邻。
山水,想家,游嵩高山同莫子明,相约登攀兴欲飞，山风吹我薜萝衣。碑存汉代莓苔古，地接周京气色微。二室仙踪云共渺，三花灵种月交辉。夜深谈罢长生诀，笙鹤犹疑天外归。
思乡,想家,其三,半空凉籁撼千军，满地秋光锦绣纹。近水芙蓉先带露，故园杨柳欲欺云。凭高万里从今见，行乐三秋自古闻。堪叹扬雄甘寂寞，一生空老太玄文。
思乡,想家,其二,圣朝宣化需贤守，土屋茅櫩望更深。白发未多身未老，莫教泉石引乡心。
思乡,想家,范子将有金陵之游赋此为赠且复招之,釜中生尘范史云，忽往金陵答所闻。朱雀桁头卖历日，栖霞寺里读碑文。齐瑟总工何处鼓，奚囊倘重若为分。故园尽有鸡豚社，一盏春醅且易醺。
思乡,想家,其五,公馀閒步楚江滨，何日归舟为问津。千里有怀嗟远道，一官无补赖同寅。岭云关树频年别，岸草汀花几度春。料得故园桃共李，几枝烟雨映城闉。
思乡,想家,上海胡家闸茶楼,已近乡心那得休，谁曾一笑妄成留。依回避疫情何怯，牵率言欢意易酋。十里人声趋短夜，百年海水变东流。闲来独倚原无事，只为凉风爱此楼。
思乡,孤独,折杨柳（一作横吹曲辞 折杨柳）,纤纤折杨柳，持此寄情人。一枝何足贵，怜是故园春。迟景那能久，芳菲不及新。更愁征戍客，容鬓老边尘。
思乡,想家,秦梁洪,前月公使还，送之聊城东。今日公使出，遇之秦梁洪。公如虬与龙，来往无定踪。我如萍与蓬，流转何终穷。淹留千里内，再得仰音容。下马野人家，星稀月当空。山炉爇枯桑，土甑炊新舂。问言及母妻，慇勤慰冲冲。复许还故乡，送之以仆僮。期以阅岁见，镫罢桃花红。一饭恩必酬，禽鱼恋渊丛。明日车马异，天涯矫冥鸿。
思乡,想家,其三,归程兼昼夜，天水共微茫。但指日出处，此中吾故乡。皈依多獦獠，供养有夷王。遥想珠龛下，常焚异国香。
思乡,想家,立春日同王太仆梁舍人彭鸿胪集杨仪部宅,苑外青旂带雪翻，残冬风日亦微暄。春盘生菜犹燕俗，浊酒椒花非故园。岁有金钱沾近侍，月颁银管是明恩。南宫听履元相接，不为玄经独过门。
思乡,想家,发龟溪道中,欲穷幽胜远纷华，频向晴空漾钓槎。霞杂凫群归趁浦，雪飞鹭阵宿投沙。山连空秀嫌花杂，树远多图怕雾遮。莫怪故园归未得，为贪入手好烟霞。
咏物,失意,微雨,天青织未遍，风急舞难成。粉重低飞蝶，黄沈不语莺。自随春霭乱，还放夕阳明。惆怅池塘上，荷珠点点倾。
思乡,想家,感愤,初传烽火照辽阳，忽见干戈满故乡！志士虚捐年力壮，诸公深负国恩瀼！浮沉身世空搔首，锦绣江山枉断肠。却笑汉家缘底事，黄金独不赎王嫱？
悼亡,想家,哭广信谢公,自尔逃名姓，终丧哭水滨。海僧疑见貌，山鬼旧为邻。客死留衣物，囊空出告身。他年越乡值，卖卜有斯人。
怀古,哀伤,咏史,江州有陈竞，义声著宋时。一门七百口，九世同怡怡。畜犬有百馀，共食无差池。一犬如不至，群犬辄忍饥。和气钟一家，当时无间辞。世孰无骨肉，父子犹相离。悠悠千载下，令我深长思。
战争,想家,杂曲歌辞 凉州① 歌第二,朔风吹叶雁门秋，万里烟尘昏戍楼。征马长思青海北，胡笳夜听陇山头。
思乡,想家,独饮,独饮不论盏，倾壶渐已空。酢酬虚旧雨，醺适敌寒风。大野雪三尺，故园山万重。南鸿书欲断，宁及论郫筒。
怀人,思念,荆州寄贯微上人,旧斋休忆对松关，各在王侯顾遇间。命服已沾天渥泽，衲衣犹拥祖斓斑。相思莫救烧心火，留滞难移压脑山。得失两途俱不是，笑他高卧碧孱颜。
咏物,想家,梅,岁寒相见在天涯，玉色珠光带露华。笑杀玄都狂道士，种桃何不种梅花。
田园,想家,东丘田家,川原尽坡陀，历落不成井。人家占深曲，林木互修永。或非西瀼居，疑是愚谷境。鸡犬会鸣吠，烟火杂村岭。山深俗多醇，地僻气逾静。秋清霜露饶，稻获水云冷。残花倚空篱，凉月照疏影。永念荷锄人，宵绹惜光景。
思乡,想家,自讼,尝闻劳生佚以老，不谓区区老更忙。自笑顽躯楦青紫，谁求绝足鉴骊黄。苦无长策裨神主，大有閒山著漫郎。梦到故乡犹可喜，几时真个是还乡。
怀人,孤独,秋野独行因寄茅鍊师,秋敞松关对泬寥，悠然散步引长谣。冠当岫色沾云叶，杖应泉声响石桥。远树亭亭孤鹤起，荒原漠漠万蓬飘。故人独在朱明顶，白鹿新骖学子乔。
怀古,哀伤,和白沙怀古,伏羲枕上皇，靖节不荒唐。浇酒巾犹湿，当篱菊巳香。云飞从鸟倦，苗长记农祥。天地悠悠里，春风正未央。
思乡,想家,其四,桑条麦陇接比邻，社酒家炊丐路人。风俗尚如它日否，凭谁细问故园春。
思乡,愁绪,和暮秋闻雁有怀 其一,数声雁送故乡愁，唤起沧江万顷秋。料想日寒风色惨，可堪寂寞冷沙洲。
思乡,想家,京口闻蝉（五月二十六日）,两月乡心不自聊，雨丝初歇早乘潮。一声知了来何处，正在诗人丁卯桥。
战争,想家,榆林,出关喜平旷，前林树扶疏。微茫候烟火，参差见廛庐。美人秋水上，娟娟映芙蕖。巷隘车骑塞，山寒日将晡。行人问旅舍，投鞭息驰驱。张灯秣驽马，断枥馀青刍。夜凉衾裯薄，悒悒愁前途。鸡鸣山窗曙，去矣毋踌躇。
思乡,想家,其三,忆自南昌返故乡，移家来就镜湖凉。鹤雏养得冲霄汉，松树看成任栋梁。手版永抛贫亦乐，肩舆时上老何妨。平郊东望江城近，隐隐清笳送夕阳。
闺怨,思念,玉阶怨,清秋桐叶下，忆昔合欢裁。针穿七夕巧，绣作双凤回。流苏凝艳藻，麟文拂轻埃。玛瑙相思荐，沈香百子开。承恩当桂寝，侍宠梦瑶台。朱颜镜里去，白露岁华催。恩绝昭阳驾，愁满长门苔。人情新间旧，天运乐生哀。畴昔君恩重，空惭献赋才。
怀古,哀伤,其八 苏武,曾经十九年，汉节胡沙壅。魂销幽窖深，泪浥旃旄重。岂知陵继律，同彼蛮夷从。虽生何面目，是以生不用。空馀北海上，雨雪洪飧饔。羝乳方自怜，雁足谁相纵。天留节士名，名成降虏诵。吁嗟录别词，未妨苏李共。
思乡,想家,九日，以公事随官曹之西山新寺，与宋良卿遍游诸寺,京城西北地多幽，依约江南九月秋。湖岸草枯霜欲下，野田水落稻初收。乡心无奈还随雁，机事相缠独愧鸥。犹喜簿书今颇静，追随官长赋清游。
思乡,想家,镜湖即目,故乡风景认依稀，曲曲陂塘雪鹭飞。万户稻蓬围蔀屋，半湖菘翠荡柴扉。黄花紫蟹酒初熟，红树碧溪鲈正肥。津鼓一声星几点，卧吹铜笛夜船归。
怀人,思念,忆梅,记得年时雪后村，月明诗酒共黄昏。自从别后无消息，一片相思入梦魂。
田园,哀伤,江村杂诗十首 其一,吴城十里雾，破暝出林梢。水气星辰湿，江光日月交。舟昏鸡失曙，树暗鹊翻巢。渐觉渔村近，炊烟起白茅。
思乡,想家,远游篇,万里未足步，过谒历遐荒。一举驾黄鹄，再举凌云翔。澄氛隐北斗，河汉集为梁。山川自纡曲，天地自圜方。六鳌抃蓬莱，十日弹扶桑。潮水怒相击，昆崙出中央。流览临九州，众人何茫茫。絪缊造元气，控揣成阴阳。黔羸秉大钧，丛脞不可当。道逢王子乔，揖我还故乡。
闺怨,愁绪,宫怨,露下天高叶落寒，月明微步禁庭宽。金鬟此日埋宫邸，王扇当时列女官。立人龙车声新杳，怜窥鸾镜鬓将班。君王不是轻颜色，一日须知万务难。
悼亡,想家,哭逊之振之兄三首 其一,吾生终鲜甚，尚赖两三君。故国多时别，凶音隔岁闻。天涯相顾影，日暮独怀群。南望无穷泪，青山空白云。
思乡,想家,汉祖庙,长陵见说石麟荒，遗庙丹青野水旁。古剑星光时出没，大风云气尚飞扬。三秦宝鼎垂鸿业，万岁英魂恋故乡。莫怪凭高重回首，楚台烟树郁青苍。
怀古,失意,其二十一 贾谊,日落烟生楚水昏，不堪南望独销魂。长沙召去游梁苑，宣室空劳赐对恩。
怀人,哀伤,郡中遣意寄友人,溪云澹澹浪悠悠，十二州中最小州。花落喜过流水寺，月明懒下看潮楼。药栏梅润秋重换，棋局松阴夜不收。吟寄故人如借问，钓鱼矶在海西头。
思乡,想家,夜雨,苦雨变秋霖，潇潇入夜深。乱敲惊叶脱，清响杂蛩吟。往事十年梦，故乡千里心。西风助凄切，不管客难任。
山水,哀伤,游藏山寺,招提虽负郭，菌阁暗藏幽。春涨桃花水，风回沙际鸥。含烟朝日丽，择路晚云愁。淡墨呻吟内，非萱可疗忧。
思乡,想家,内直有感,天上楼台白玉堂，白头来作秘书郎。退朝每傍花枝入，儤直遥闻刻漏长。铃索萧閒青琐静，词头烂漫紫泥香。野人不识瀛洲乐，清梦依然在故乡。
怀人,恐惧,寄汤伯起,徙家城市去，不为故人留。种菊应无地，观山合起楼。别来通讯少，春至作诗不。池上双柽绿，孤吟我正愁。
思乡,想家,登驼巘岭,登顿来忘倦，閒常到亦难。西风摇短鬓，落日倚危栏。山迥江湖小，秋高天地宽。故园何处是，空遣客眸酸。
思乡,想家,重阳后三日登雨花台,一片金陵月，荒台对酒看。水云霏冉冉，江日隐团团。雁早那堪听，花迟未可餐。凭轩望乡国，西北近长安。
山水,愤怒,游玉泉山,夙戒游名山，出郊气已豪。薄云不解事，似妒秋山高。西风为不平，约略出林梢。林尽湖更宽，一镜涵秋毫。披云冠山顶，屹如戴山鳌。连旬一休沐，未觉陟降劳。高谈到晋魏，健笔凌风骚。玉泉如玉人，用舍随所遭。何以侑嘉德，酌我玉色醪。
思乡,想家,莆阳(1)迎春,万里飘风一逐臣，帝教再起牧吾民。非才窃愧天边宠，病体难胜海上春。箫鼓暂同田舍乐，庖厨不减布衣贫。故园松菊应无恙，总辨芳心待主人。
咏物,孤独,燕,芹泥重葺旧巢新，记取年年及社辰。入幕不惊挥麈客，巡檐如唤卷帘人。鸳鸯楼外春如海，玳瑁梁间月似银。闲向主家谈故事，昭阳台榭已凝尘。
思乡,想家,秋暮至曲靖,故乡何处是并州，万里关山不断愁。野馆夕阳人独立，边城秋色水空流。宦情每愧陶弘景，客况何如马少游。一夜西风吹梦破，归心遥寄楚江头。
闺怨,怨恨,闺怨二首 其一,维南有佳人，实秉绝代色。幼闻妾妇道，不肯倾人国。幽居今过时，行媒迥无迹。世方求冶容，孰能知妇德。
闺怨,想家,秋闺怨,嫖姚征冀北，六郡尽从军。一夜秋风至，千家砧杵闻。凝妆愁皓月，寒露湿红裙。惟见辽城雁，翩翩入断云。
思乡,想家,初出城怀李西涯（归途漫兴）,乞身归去荷温纶，当宁深仁念旧臣。犬马力疲徒恋主，金兰谊重更怀人。乡心已负青山久，客路真惭白发新。犹幸潞河冰未合，匆匆解缆问前津。
思乡,想家,缑山庙,缑山突兀上空虚，古柏森森几万株。一自吹笙仙去后，乘鸾曾返故乡无。
怀古,想家,和阮亭姑苏怀古,旌甲喧传槜李师，空江一夕恸鸱夷。遂教石室无句践，谁羡黄金铸范蠡。麋鹿草荒余旧梦，蛟龙春尽起哀丝。漫夸越士归如锦，不记称臣请妾时。
战争,想家,度关山,象弭插文犀，鱼肠莹鸊鹈。水声分陇咽，马色度关迷。晓幕胡沙惨，危烽汉月低。仍闻数骑将，更欲出辽西。
战争,想家,赠漳南巡检许以衷,将军早献安边策，手挽强弓起七闽。正为功名轻万里，已知勇略冠千人。风鸣鼓角山村晓，日射旌旗海戍春。匹马何时渡江水，笑谈为国扫妖氛。
田园,孤独,偕张僧持茅天石诸子庚村看梅 其一,雨后春阴好，寻梅到野塘。客筇随乱水，僧磬出寒香。涧石留馀雪，山烟动夕阳。宁言来已晚，吾自惜年芳。
思乡,想家,宿裴友书斋,卧君山窗下，山鸟与我言。清风何飕飗，松柏中夜繁。久游失归趣，宿此似故园。林烟横近郊，溪月落古原。稚子不待晓，花间出柴门。
田园,想家,晚投南村,客行逢日暮，原野散秋晖。南陌人初断，西林鸟尽归。暗蓬沙上转，寒叶月中飞。村落无多在，声声近捣衣。
送别,想家,送道人归旧岩,旧岩终副却归期，岩下有人应识师。目睹婴孩成老叟，手栽松柏有枯枝。前山低校无多地，东海浅于初去时。若把古今相比类，姓丁仙鹤亦如斯。
怀人,想家,夜坐杂书寄舜卿 其二,别居城东隅，矮屋绿板扉。洗瓶插梅蕊，当户亚桃枝。扫地辄如镜，琴几宜参差。小妻甚能贫，煮茗不更炊。斗室自广大，安心常在兹。西宅虽隘湫，聚族免恒饥。大男就塾归，青灯对唔咿。中男岁病尪，慧能解声诗。长女剪云鬋，稚子牵裳衣。缘法故尔尔，苦乐皆不辞。但忧干戈急，未敢鬓发窥。作诗告故人，委运从推移。
闺怨,孤独,春闺曲 其一,燕子衔香坭，结巢寻旧屋。何事浪游人，经年客海曲。
闺怨,愁绪,宫怨二首（一作相和歌辞 宫怨 一） 其一,尘满金炉不炷香，黄昏独自立重廊。笙歌何处承恩宠，一一随风入上阳。
思乡,想家,望儿弥月述怀，寄内兄黄伟山广文二首 其一,笨车羸马可为方，称善毋须去故乡。但愿生儿愚且蠢，肯教对客瘦而狂。心存济世谈何易，事不欺人意自良。但免饥寒无逼郁，相承叶叶学刘苍。
悼亡,哀伤,哭胡民望 其一,才闻歌板情难忍，支枕呻吟二竖婴。天上楼成邀李贺，山中石老失初平。
咏物,想家,咏月,影冒山河出，光分斗汉微。愁添双杵乱，鸿带数声归。歌舞高楼近，关山古塞违。不堪江夜寂，何事故清辉。
山水,哀伤,登山有作次敬夫韵,壁立崔嵬不计寻，千峰罗列献奇深。等闲伫立遥观遍，流水高山万古心。
山水,喜悦,登安乐山塔,池有灵泉泉有龙，高僧深隐梵王宫。云林百里如屏障，安乐山西一望中。
思乡,想家,秋怀,秋云日以薄，秋夜日以长。秋露日以白，秋草日以黄。此时秋士悲，耿耿不能忘。岂无同心人，飘零非故乡。苍苍蒹葭远，乃在天一方。欲往心烦纡，渐我车帷裳。
思乡,想家,归自萧氏园作,到来日已暮，归去恋柴门。空自山当舍，其如酒满尊。心知柳叶长，愁见桃花繁。立马一回首，令人思故园。
怀人,惊讶,登鼓山绝顶怀林公济,天路苍苍色，风泉??声。未惊人境绝，已觉客怀清。转石生江海，分林隔雨晴。故人期不至，双眼落秋城。
思乡,想家,其二,且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。
思乡,想家,述怀,客程去住与身违，误掷渔竿下钓矶。好客不来门户俗，远亲相弃信音稀。青春背我堂堂去，黄叶无情片片飞。遥望家山搔短发，故园酒熟蟹螯肥。
田园,想家,江村,贫游无定踪，乡信转难逢。寒渚暮烟阔，去帆归思重。潮平低戍火，木落远山钟。况是渔家宿，疏篱响夜舂。
思乡,想家,过石梁河,曲折河流绕，人烟聚四围。岸蝉秋更急，江鸟雨还飞。地僻兵戈阻，年荒豆谷稀。客程知渐远，何日故乡归。
山水,愁绪,登清凉山一首,古刹石城里，逶迤丹磴攀。殿悬秋霭树，江吐夕阳山。法食供游馔，林杯悦旅颜。无劳支遁马，碧草步人还。
战争,孤独,居庸关二首 其一,遥遥度关塞，策马正西风。驿路泉声里，人家岚气中。霜馀涧草歇，日上石林空。多少长征客，高秋感塞鸿。
山水,想家,登大峰山,一径盘桓上碧峰，桃花岩畔扣仙宫。微风不动坛边树，北斗频悬石上松。龙出洞云浮槛白，鸡鸣海日射窗红。游人咫尺青天近，历历溪山在眼中。
田园,想家,晚憩田家二绝 其一,家书未到鹊先喜，春事无多莺又啼。偶对好山留客坐，绿阴遮屋日将西。
战争,流泪,其五,高亭发秋吹，广野多边声。谁和羌笛歌，难为愁士听。昔应县官募，希有绝幕名。奋随两校尉，西诣车师城。夷虏众且桀，汉障悬孤旌。创夷更登陴，回首涕纵横。累月鬻弩铠，援绝城遂倾。将军既效命，旧卒皆凋零。归来室家尽，门巷荆棘平。咋闻汉天子，已拔单于庭。微功不得录，委弃秋草并。
田园,喜悦,其三 渔村夕照,积水环门绿，斜阳隔岸红。捲纶初系笮，待月更推篷。泊处依沙柳，歌来杂暮鸿。得鱼供乐事，沽酒醉应同。
闺怨,怨恨,闺怨一百首次孙西庵原韵 其五十,杏褪红衣柳贴毡，落花积得可铺天。世间缺事填难尽，愿补神仙簿上缘。
咏物,想家,柳絮,寒勒花迟却速残，暖将絮过忽吹还。雪翻霁日光风急，毬衮回廊曲榭闲。万里云天皆去处，群飞踪迹恣中间。道渠催得春阑著，春不缘渠独不阑。
思乡,想家,和王半山韵十八首 其一 覆叠题九首,折腰辞长吏，结社许沙门。宦海诸人溺，颓波一柱存。桑麻春自满，蜂鸟日相喧。恬却奔波梦，栖栖只故园。
思乡,想家,题画,谁结茆亭倚涧阴，琅玕瑶草碧森森。白云影里青山郭，黄卷声中绿树林。晴雨半空飞瀑布，春风五叶长人参。故园亦似图中景，老去看图思转深。
送别,喜悦,送羽林长孙将军赴歙州,剖竹向江濆，能名计日闻。隼旗新刺史，虎剑旧将军。驿舫宿湖月，州城浸海云。青门酒楼上，欲别醉醺醺。
思乡,想家,龙州候信不至,王事何缘毕，乡心动欲飞。只将挨白日，唫到几斜晖。事变看常错，人谋每自违。愁来损眠食，应减带腰围。
山水,愁绪,游西山作,西山忆昔宣王幸，幸罢千岩御气留。金界尚看金殿峙，玉泉长接玉沟流。君王水石游人重，畿甸烟花赋客收。天上翠华无复度，五陵松柏迥含愁。
思乡,想家,答金在衡讯归,秣陵宫树叶初飞，客路何人为授衣。我亦惊秋同海燕，故乡端在社前归。
战争,哀伤,大道曲,谁著紫罗襦，据床弹琵琶。意在市中人，声声到日斜。系马垂杨下，停车傍酒家。曲调岂关手，闻音多叹嗟。将军笑不言，彼此争奈何。年年春日媚，日日门前花。相识不相识，满目空尘沙。悠悠大道间，古树临长河。
思乡,想家,画葡萄引,汉武唯知贵异物，博望常劳使西域。大夏康居产富饶，胡桐柽柳非奇特。独取葡萄入汉宫，遂遣天王亲外国。当年肉味厌侯王，今日霜根遍西北。吾家十亩后园里，长条几架南山侧。龙须时袅水风斜，马乳尽垂秋雨色。故园一别惊风雨，画图相对思乡土。青钱已办雇河舟，白首行看住草楼。但愿千缸酿春酒，未须一斗博凉州。
山水,流泪,登高咏菊尽（一作李山甫诗）,篱畔霜前偶得存，苦教迟晚避兰荪。能销造化几多力，不受阳和一点恩。生处岂容依玉砌，要时还许上金樽。陶公没后无知己，露滴幽丛见泪痕。
咏物,想家,子规,一叫一声残，声声万古冤。疏烟明月树，微雨落花村。易堕将乾泪，能伤欲断魂。名缰惭自束，为尔忆家园。
思乡,想家,其五,但觉官曹胜，宁知吏牍饶。白云匡岭树，红日海门潮。酒送陶公醉，诗酬谢客招。那能望乡日，不过虎溪桥。
思乡,想家,钱塘潮图,轻绡淡墨天冥冥，眼中似觉对西兴。银山大浪万鼓过，海潮逆上江倒行。前年南游此饯别，亲友握手难为情。酒酣拂袂不忍顾，攲枕仰看云帆轻。平生浪迹半天下，摇毫掉舌终何成。并州故乡真可画，新生白发星星明。
怀人,思念,寄张羽王,千里一尺素，西来烹鲤鱼。谁云始安郡，不似茂陵居。天地閒欹枕，烟霞老著书。相思何以报，吾已学真如。
战争,愤怒,出塞曲二首 其一,黄金雕鹊印，白马出榆林。瀚海行人绝，阴山杀气深。汉恩长北损，边骑日南侵。一唱丁都护，三军泪满襟。
怀古,哀伤,咏史诗 居延,漠漠平沙际碧天，问人云此是居延。停骖一顾犹魂断，苏武争禁十九年。
咏物,哀伤,雨,一片云飞雨趁来，常年此候捷如雷。满天尽黑都吹散，俄顷还明又复回。准拟却无真失望，等閒易有竟难猜。化工若念农辛苦，早赐倾盆亦快哉。
怀人,喜悦,人日喜晴有怀故友王履吉,良辰乐事不相违，一笑褰帘喜上眉。浮弄新晴初日色，破除残腊早梅枝。山林烂漫青樽在，老病侵寻白发知。不见故人春满眼，临风空赋草堂诗。
怀古,想家,城子山怀古 其一,赋诗台畔瞰江东，横槊依然竟气雄。只是临流叹天堑，也愁赤壁遇东风。
怀人,愁绪,次韵弘济过居庸佛院怀幼孜 其一,又随翠辇度居庸，不复当年语笑同。下马还寻旧游处，伤心寒树起秋风。
怀人,思念,七用韵奉寄程仲庸,河南谱系唐昌簿，一见轩然意气倾。近喜诸公交荐剡，每传多士让诗声。相思几度长悬榻，报谒终年罕出城。只有郑虔最知己，巷南巷北日同行。
怀人,思念,寄贾彦德,凤凰冈头多碧梧，颍川之人安好无。十年不寄一书札，两地相思今故吾。淮云羃羃暮天远，楚水茫茫秋雁孤。想得临池有佳趣，软黄茧纸写官奴。
思乡,想家,其二,霜风吹晓过潼关，万迭青青塞上山。淮海有人西望远，故园时许附书还。
战争,想家,昭君怨,塞上将军且罢兵，一身万里自经营。将军歌舞升平日，却调琵琶寄怨声。
送别,孤独,送严使君游山,家楚依三户，辞州选一钱。酒杯同寄世，客棹任销年。赤烧兼山远，青芜与浪连。青春明月夜，知上鄂君船。
思乡,想家,雨中怀友,客里秋风叹索居，况兼旬雨更愁余。故园正值黄花候，京国偏逢落雁初。袁绍未收襄北盗，相如犹对茂陵书。风尘荏苒归何日，无限羁怀祇自纾。
思乡,想家,登润州城楼,高阁俯城阴，松篁一径深。晴云摇海色，夕梵起潮音。古戍关门断，山程驿道侵。江流无日夜，南望是乡心。
悼亡,哀伤,哭唐元朴老师,十年遥隔步趋前，不断音书到海边。八十星辰犹是履，崔嵬泰岳乃云巅。丰城宝剑芒何在，蒿里哀歌露溘然。筑室深惭端木子，长涕飞洒洞庭烟。
田园,喜悦,重阳后一日集黄景瞻咏柱堂订初冬西村探梅,昨朝雨阻龙山兴，还订西村踏雪同。入冷画图云始淡，寻春消息梦先通。半生乐事閒园外，一片幽心野水东。不用抚琴聊寄意，美人将在月明中。
思乡,想家,江船,夜色千山白，扁舟独进迟。乡心共帆急，世路与波随。性野禽鱼习，官寒故旧知。江梅如爱客，早放岁寒枝。
战争,想家,次韵王观察望雪山,祁连山上千年雪，兵气销时玉色新。落日单于收战马，西风汉使议和亲。试吹羌笛头应白，欲寄寒衣信未真。争羡边庭班定远，归来万里送车辚。
战争,想家,古意,五原烽火夜犹惊，莫道王威不在兵。但使将军屯细柳，何须年少请长缨。
怀人,思念,送处士归州因寄林山人,陵阳不可见，独往复如何。旧邑云山里，扁舟来去过。鸟声春谷静，草色太湖多。傥宿荆溪夜，相思渔者歌。
思乡,想家,有怀,故乡云树杳，朋从各无家。南土多丛棘，江滨仅乱葭。一江荣悴界，三载暮晨茄。鱼雁何时到，愁看向晚霞。
山水,失意,登恒山,高明并日月，内外联华夷。风霆时呼吸，昴毕有光辉。五岳目尊大，两间孤撑持。虞夏崇秩祀，幽并固旧基。茂林禽鸟乐，前村樵牧知。磅礡列汉郡，蹲踞壮帝畿。蛇表将军阵，石傍帝王飞。瑶草四时色，绮树万年枝。阴晴送远目，今古付屈卮。梵宫得遗璧，仙台閒敲棋。扪英解含笑，啜芳可疗饥。何当谢尘鞅，攀蹑上云梯。
田园,喜悦,题村居壁,何处村居好，山边况水边。数间茅屋下，一带槿篱前。绕舍千竿竹，传家二顷田。但求安乐法，不必问流年。
田园,失意,半村过访不遇留诗而去仍用前韵报之,书卷茅楹老蠹虫，何来题字午阴中。烟波邻里惟鲛客，山水心知一醉翁。凿翠晚凉生北牖，停云佳石拜南宫。虚劳好句投扉去，乱竹相敲剥啄风。
思乡,想家,山阴作,秋霜一夜凋榆柳，马上征夫最早寒。边女不须歌入塞，故乡明月梦中看。
战争,想家,秋塞,雁归不少待，秋气满关山。今夜悲凉月，照人生死颜。黄沙骄战马，白露湿刀环。何日楼兰斩，将军命赐还。
山水,喜悦,游齐山 其一,华山者了又齐山，始悟山山与性关。山水若无关涉处，如何山水得怡颜？
战争,恐惧,袁生马射,生本五陵儿，骁雄主将知。弓弯明月抱，马过浮云驰。观者咸称善，敌人何敢窥。时平罢征戍，应不困边陲。
怀人,孤独,秒秋寄友人用刘梦得韵,拒霜开欲尽，草阁已深秋。物色时俱化，年华水共流。庭螀寒入户，寒雁晚横楼。知己何寥落，清灯感旧游。
思乡,想家,沈纯甫丈归自岭南屡迁九列濡迟未上移舟访余弇中有赠,入门左顾蔼生辉，宁似佺期岭外归。自有谏书明竹素，肯将诗句博牙绯。鳄因佛骨能前徙，鲈为乡心且暂肥。一月三迁恩不薄，可能犹恋薜萝衣。
思乡,想家,远路,远路犹兵后，寒程况病馀。装绵妻子线，致药友人书。晚渡河津马，晨冰驿舍车。萧条故园树，多负向山庐。
思乡,想家,其二,鼓乐迎春东郭东，春风遥与故园通。一时诸友谁常健，三洞双溪我欲穷。官事敢云无了日，古人堪慕有高风。泰山咫尺须乘兴，会见扶桑海日红。
闺怨,愁绪,张静娘采莲曲,兰桡桂桨横江浦，玉露金波花正吐。莲步初从掌上移，柳腰新罢盘中舞。腰纤步窄不胜衣，雾縠烟绡飏欲飞。雨歇朝云降巫女，月明秋水现湘妃。莲房已实莲茎短，幽思伤心悄停腕。弱腹羞看翠葆圆，柔肠暗逐冰丝断。眼前歌舞易淹留，只恐风光不到头。翠袖香销红艳冷，无人重上采莲舟。
山水,想家,望山间西际寺,闻说林间寺，攀萝一径斜。有僧眠雪月，无客赏风花。丈室虚名在，方袍岁事赊。空王无系著，破屋便传家。
送别,想家,将归湖上留别陈宰,归去春山逗晚晴，萦回树石罅中行。明时不是无知己，自忆湖边钓与耕。
思乡,想家,喜表弟董樵书至,数枉山中信，江湖问逐臣。怜予常作客，知尔尚依人。刀俎惊前梦，渔蓑老此身。故园风俗薄，犹有葛天民。
思乡,想家,次韵弟师白（庚）至日及弄璋之什二首 其一,时序乡心破，烟波眼力催。城头乌信喜，海上雁书来。一别壶山月，三看庾岭梅。天涯椒桂酒，泪堕伯仁杯。
战争,想家,从军行,冒顿南侵塞，嫖姚北出师。连营罗组练，分道引旌麾。跃马争前列，摧锋肯后期。鼓行趋上郡，席卷向边垂。虎旅声先振，龙庭势已危。追奔忘远近，转战决雄雌。汉将功成日，匈奴数尽时。孱王逃绝幕，穷寇聚降旗。献捷归双阙，扬威耀四夷。从今横吹曲，增入凯旋辞。
思乡,想家,歙溪道中,籼稻青青小麦黄，一村茅屋枕方塘。家家缉苧车声响，不道豳风在故乡。
思乡,想家,容城道中,三月一日天气佳，燕南春风着面来。渡头杨柳不堪折，忽忆故园花尽开。
战争,流泪,寄天牖元翰,嗷嗷沙碛雁鸣初，淮南已复怜春馀。梅边白云莫谩好，桃底红雨嗟何如。今者无端近戎马，远方不复呼篮舆。江头也有东桥竹，作报独少将军书。
思乡,想家,其二,飞飞何意苦逡巡，君自长衢揽辔频。未为蛾眉宽一顾，偶逢零雨半伤神。周旋每淡思乡梦，荏苒多销报主身。颇怪喧传豪杰手，风前拂尽不繇人。
思乡,想家,登天台,江云不与山云接，土雨还因夜雨消。独上天台肆遐瞩，故乡只隔一山遥。
送别,想家,送殷四葬（一作哭殷遥）,送君返葬石楼山，松柏苍苍宾驭还。埋骨白云长已矣，空馀流水向人间。
思乡,想家,谪西河,作吏谋全拙，从军事亦非。乡心秋塞雁，尽日向南飞。
思乡,想家,其二十四,惭愧好心王，生在莲华堂。恒持般若剑，终日带浮囊。常怀第一义，外国赖恩光。五百长者子，相随归故乡。
思乡,想家,春暮偶游归饮人境庐,某水某山我故乡，今时今日好容光。频年花事春三月，独我蓬飘天一方。门外骊驹犹在道，堂前燕子稳栖梁。金盆月艳蒲萄缘，便拟狂飞千百觞。
战争,想家,赠霍职方佥宪桂林（在毗庐阁赋）,燕郊木叶下，大漠氛埃灭。空门一樽酒，远送万里别。远别欲何之，桂岭炎荒绝。之子吾粤才，高视信雄杰。赐环蒙主恩，推毂冠朝列。玄成有世绪，嫖姚袭芳烈。肮脏多父风，倜傥见臣节。明当历长途，绝足任驰轶。暂违司马署，肃秉宪台臬。高议自风采，奇勋待明哲。执手念当乖，临岐怅劳结。何以慰相望，铜柱表巀嶭。
战争,想家,古塞,曾经古塞间，万里控长关。卧日边鼙旧，嘶风战马閒。戍楼喧暮角，羌笛怨空山。应贺升平久，车书混八蛮。
思乡,想家,其四,岂不贪高卧，其如世路非。故园先业在，多难几时归。遇事愁官长，逢人羡布衣。君看洞庭雁，日夜向南飞。
思乡,想家,钱塘江遇雨,微雨来江上，濛濛晓未收。故园千里隔，客梦一身浮。乌桕家家树，鱼榔岸岸舟。观涛无不可，须上几重楼。
怀人,思念,秋日山寺怀友人,萧寺楼台对夕阴，淡烟疏磬散空林。风生寒渚白蘋动，霜落秋山黄叶深。云尽独看晴塞雁，月明遥听远村砧。相思不见又经岁，坐向松窗弹玉琴。
思乡,想家,忆洛下故园（时淮汝寇戎未灭）,浔阳迁谪地，洛阳离乱年。烟尘三川上，炎瘴九江边。乡心坐如此，秋风仍飒然。
田园,孤独,题水云村,水云深处寻幽客，竞把银瓶飞虎珀。坐间玉篆流杯来，时伴桃花献春色。尘劳不到清樽前，何幸山翁设歌席。人在夕阳方醉时，回首云迷武陵宅。
思乡,想家,题栈道图图为缪某入川作,西风残照暮秋天，此去乡关不计年。云际归帆出巫峡，山头急涨下秦川。静投孤店连苍霭，漫卸征骖趁暝烟。寄语长途远游子，好凭壮志着先鞭。
思乡,想家,次韵子瞻与安节夜坐三首 其一,前山积雪暮峥嵘，燕坐微闻落瓦声。共对一尊通夜语，相看万里故乡情。信归岭上寒梅远，恨极江南春草生。明日青铜添白发，且须醉睡倒灯檠。
思乡,想家,五月午日泛甘滩,天色山光入艇凉，积潮横下白汤汤。几行箫鼓临风急，一岸芙蓉趁雨香。离乱难凭丝续命，飘零空借赋投湘。春蒲碧艾年年绿，惭愧乡心鬓有霜。
思乡,想家,客舍喜郑三见寄（一作访）,客舍逢君未换衣，闭门愁见桃花飞。遥想故园今已尔，家人应念行人归。寂寞垂杨映深曲，长安日暮灵台宿。穷巷无人鸟雀闲，空庭新雨莓苔绿。北中分与故交疏，何幸仍回长者车。十年未称平生意，好得辛勤谩读书。
山水,哀伤,游昆罗山寺二首 其一,木落关河淡，天高更雁翔。凝笳乱流水，归马得斜阳。尊罍当白露，旗旆卷清商。山径作许好，寒花浑欲黄。
山水,想家,登响山,晨游吴相圃，登陟称幽情。荒径何盘纡，连冈抗嵚崟。览观兴未已，遂上云烟岑。旷野望原隰，碧潭瞰渊深。举觞惬清赏，分筹对高吟。征鸿翔寥廓，倦鸟集故林。俛仰久延伫，感慨激幽襟。
田园,怨恨,曹文村晚归,斜日荒山返旆旌，野烟迢递暗孤城。路迷春草连云碧，水绕寒川隔岸明。细雨不禁花外冷，惊风可奈树边声。芳菲有兴催归急，每苦登临不称情。
咏物,恐惧,微雨,正虑春霖短，频沾微雨滋。立阿看入暮，欹枕听移时。未得檐声续，尤殷膏泽资。省愆增惕息，不觉夜何其。
怀古,想家,次韵王介甫金陵怀古四首 其一,虎踞群山带绕江，为谁为国为谁降。高台麋鹿看无数，废沼凫鹥去自双。万里朝云随逝水，百年西月过虚窗。白门酒美东风快，笑数英雄尽一缸。
田园,想家,宿东村作,东村别馆傍东田，犹许东家倚醉眠。隔屋鸣筝听渐远，疏棂漏日影初圆。枯荷残暑浮新鲤，高树先秋咽早蝉。欲上南冈无羽翼，褰帏愁较白云篇。
怀人,思念,寄东崖居士霍元方典教兼呈赵樵山元昌,别后相思入梦中，东崖崖下一诗翁。茅斋晚会烹河鲤，芹水秋书待塞鸿。融帐高悬沙麓月，陶巾轻折野田风。樵山老友如相问，为说归来乐处同。
思乡,想家,九日寄邹子序,少小论交已白头，别来幽事负沧洲。吴中旧侣惟君在，江上青山重我愁。竹叶漫倾孤馆月，菊花空老故园秋。欲乘兰棹东归去，共息尘机对海鸥。
思乡,想家,和进士张曙闻雁见寄,断行哀响递相催，争趁高秋作恨媒。云外关山闻独去，渡头风雨见初来。也知榆塞寒须别，莫恋蘋汀暖不回。试向富春江畔过，故园犹合有池台。
思乡,想家,古北口月夜,边月照长城，苍凉万古情。西风入遥夜，秋色更分明。客路无多日，乡心何易生。江南如有梦，香露桂花清。
思乡,想家,次韵刘希道龙图鹿鸣燕进士,贤能书上鹿鸣时，欲步丹梯别钓矶。名世公卿加宠荐，故乡亲友待荥归。通经岂比籯金价，成器难藏璞玉辉。威凤有雏鹏有路，相将尽向九霄飞。
山水,恐惧,绍兴庚辰余游谢康乐石门与老洪道士痛饮赋诗既还山阴王仲信为予作石门瀑布图今二十有四年开图感叹作二首 其一,二十馀年别石门，灯前感旧欲消魂。人生万事皆如梦，自笑区区记剑痕。
思乡,想家,闰六月望日立秋,剩得閒身水石旁，眠云弄月醉波光。西风又到双梧树，北牖新添六月凉。阶下候虫知节序，镜中华发问行藏。秋来多少思莼客，得似登楼在故乡。
思乡,想家,秋怀,落木天涯入暮秋，故乡仍自恨淹留。十年风月空耽酒，万里江山独上楼。有字未能随过雁，无家那得趁浮鸥。英雄事往烟尘在，如此乾坤已白头。
咏物,恐惧,梅,寒梅引旧枝，映竹复临池。朵露深开处，香闻瞥过时。凌兢侵腊雪，散漫入春诗。赠我岁寒色，怜君冰玉姿。
山水,失意,游南山原,青春已归去，佳景际清和。雨后群峰出，林间一鸟过。寸心宜澹泊，万事任蹉跎。云坞期深入，薰风引兴多。
思乡,想家,甲马营,长河抱曲洲，河转洲面窄。前瞻甲马营，近可半舍隔。水傍一鳜鱼，腹剖尾正赤。知是獭所祭，馀馂遗人食。役夫取以至，令我三叹息。自我去桑梓，海月十挂壁。荐奠谁其尸，蘋藻空自碧。食鱼感时序，行矣望乡国。
战争,想家,其二,建节何年出武威，玉关不断羽书飞。颇闻熊耳收金甲，犹自天山卧铁衣。前席再承宣室召，滞游应待茂陵归。黄山白岳堪招隐，不似长安有是非。
田园,想家,北村访曾籋云先生归途口号,先生家住翠云窝，往访归来踏软莎。路出炊烟乌桕树，桥回流水鸭头波。平畴鸦落随牛去，窄径人停让马过。况值清和天气好，薰风处处送秧歌。
思乡,想家,初秋独游张园五首其二,景物乡心在，诗篇病骨苏。流霞散醽醁，飞雪破雕胡。日月行双镜，乾坤自一壶。抚膺予稍适，朋旧未堪呼。
思乡,想家,和李推官劝农日咏花篮韵,花神送喜碧云篮，华发萧萧莫浪簪。一曲山香垂舞袖，双头国色驻飞骖。珊瑚网出春波艳，锦绣囊倾午席酣。过眼未须夸富贵，故园有梦过江南。
思乡,想家,小除夕至奉新,雪过青山马上看，故乡千里岁将残。遥知祀灶比邻会，独念征人驿路寒。
怀人,思念,寄刘隐君云庄,前代衣冠数二刘，云仍几叶学弓裘。吟诗自可传千里，习隐惟闻守一丘。门外竹松还引径，花间池沼更通流。藏修有道书连屋，富贵无心雪满头。久喜孙登同啸傲，却如颜阖避徵求。冥鸿一去云霄迥，白鹤孤飞岛屿幽。对月想弹流水操，乘风未汎剡川舟。相思日夕情如海，何日芳尊话倡酬。
山水,失意,登牛首山,百折凭危磴，双峰列翠屏。阴晴干象纬，龙虎断江形。谷响传僧磬，烟萝蔽石亭。禅机无一字，松桧更青青。
怀人,哀伤,忆友人张自牧久客邕州二首 其一,人落江空又暮秋，故人底事久遨游。黄尘千里异乡路，明月半篷何处舟。计利徒贻妖鬼笑，归田早为厥孙谋。吟馀一送凭高目，瘴雨连天风满楼。
山水,哀伤,登西城嘉禾楼重送张?山赴部,高楼西望萦空烟，南风渺渺次河船。碧沙细草远相送，一夜飞过黎阳川。惊魂如缕随君还，恨无双翼凌青天。魏阙霾阴雷隐怒，灞水横波不可渡。此时挥手重堪悲，千里相逢未有期。燕台倘值悲歌饮，击筑先寻高渐离。
田园,哀伤,乡试后自巩还田家因谢邻友见过之作,鸡鸣出东邑，马倦登南峦。落日见桑柘，翳然丘中寒。邻家多旧识，投暝来相看。且问春税苦，兼陈行路难。园场近阴壑，草木易凋残。峰晴雪犹积，涧深冰已团。浮名知何用，岁晏不成欢。置酒共君饮，当歌聊自宽。
山水,想家,游茶园山,危峰高矗立，俯瞰白云流。雾重晴疑雨，山寒夏亦秋。狖猿缘屋叫，魍魉逐人游。转忆逃秦日，萧萧木叶愁。
田园,孤独,乌石村（即林希刘故居）,往日江村今物华，一回登览一悲嗟。故人殁后城头月，新鸟啼来垄上花。卖剑钱销知绝俗，闻蝉诗苦即思家。谢公古郡青山在，三尺孤坟扑海沙。
思乡,想家,因老母南还寄酬王说作,佳诗劳远锡，又是一年馀。无意为疏节，行人落报书。故园应不改，深谷已成居。幸自归慈氏，知君待敝庐。
田园,想家,其十一 红桥同箨庵茶村伯玑其年和岩赋,北郭清溪一带流。红桥风物眼中秋。绿杨城郭是扬州。西望雷塘何处是，香魂零落使人愁。澹烟芳草旧迷楼。
思乡,想家,刘端父御史见和初到济南诗次韵荅之,少日居多隐遁情，微官犹喜得山城。腹中洞视浑无物，身外何因更有名。忽忆放船苕水去，终期背郭草堂成。故乡一别三千里，看见池塘草又生。
思乡,想家,叠许鹤巢韵,故园西望尚烽烟，诸将争称猛著鞭。端赖汾阳回纥马，何如王浚益州船。疾风待扫经霜箨，浩劫谁生出火莲。盼到甘泉真报捷，先看旗鼓井陉前。
思乡,想家,其二,问讯劳相及，秋风阻奋飞。地垂齐海尽，天入汉京微。姓字人堪避，文章计转非。报君应不解，笋蕨故园肥。
思乡,想家,山行,我爱山居静，不耐山行喧。山意岂有殊，嚣寂情自分。谷深栖夕月，崖回穿朝暾。藓翳石径迷，雨入岚气昏。明霞烛溪练，灌木藏云根。岩花秀以野，丹碧丛纷纭。清辉亦可娱，惜哉非故园。故园正清秋，桂馥芙蓉殷。何当白云棹，言归黄叶村。山中读我书，夙好良所敦。
思乡,想家,同年诸子于寄畅园为子脩饯饮五首 其一,经年游宴少，荷绽此初过。叶覆平桥密，花迎曲槛多。入林开枕簟，隔水驻笙歌。还送南归客，乡心奈尔何。
战争,想家,经罗旁山下,烽火楼前十万山，蓬婆滴博在云间。凯歌留得南征曲，犹记将军破寨还。
思乡,想家,其五,天心无可转，岁事不应繁。何处为乾土，当春忆故园。閒延家鬼坐，老僻彻侯门。犹得东坡味，明年说抱孙。
思乡,想家,揭阳卧病,海气蒸衣晕，池光入座沈。竹垂残雨重，蕉覆晚烟深。地僻书难到，春寒病易侵。登楼一长望，迢递起乡心。
思乡,想家,其二,卧病青山空复春，每依杖履惜芳辰。异世繁华那在眼，故园风景正相亲。穿花蛱蝶元相并，点水蜻蜓故傍人。传语风光共流转，百年清赏并吾真。
思乡,想家,剑浦思归 其一,韶华客里一番老，自叹此生行路多。独上危楼望乡国，阑干倚遍奈愁何。
田园,想家,江村村外有野水一湾就看秋色,江村是处好清秋，倍爱寒塘特地幽。但有白杨晴亦雨，瞥惊霜荻浪生洲。饱看枫色还思影，送尽秋鸿更忆鸥。漫说江南千万里，只须扶杖便江头。
思乡,想家,秋兴四首 其一,一夜西风动远林，满襟凉意觉萧森。莲愁野渚消红晕，树老閒庭减绿阴。镜里霜华添客鬓，阶前雨点碎乡心。楼头思妇关情切，半壁残镫几杵砧。
田园,喜悦,待家酿未至且买姜店村酒,奔走人都倦，檐檠酒未来。那能待竹叶，随喜唤茅柴。芦菔仍多煮，庵摩带浅煨。深村市无肉，草草两三杯。
闺怨,愁绪,咏望夫石,陟彼崔嵬望稿砧，愁容无古复无今。一峰屹立如人影，万劫难移匪石心。螺髻蓬飞青草乱，蛾眉煤画绿苔侵。归帆数遍穷消息，时听清猿两岸吟。
悼亡,流泪,哭永山,豺虎纵横日，谁堪社稷臣。死生原细事，忠孝几完人。纵竭新亭泪，何关曲突薪。英魂当杀贼，一为靖边尘。
思乡,想家,江月,夜静波流照，清晖上客衣。冷云愁帝子，香草忆江妃。野旷千林合，天高列宿稀。故园同此夕，归梦正依依。
怀人,想家,寄黄钟梅比部,芙蓉双阙散晨褷，遥忆仙郎寓直归。风度莺声过御苑，青分柳色上朝衣。开帘清署文流集，点笔闲窗春鸟啼。为念故人频问讯，析津南望有鸿飞。
田园,哀伤,登六和塔绝顶同宋茗香王柳村,群山断江岸，一塔凌青冥。登临不知疲，写我万古情。盘纡遍凭阑，周览越国形。山川势相逼，三折江流清。隔江望会稽，南镇趋百灵。大哉神禹力，胼胝安苍生。回头富春山，垂钓留客星。高台俯江泛，旷代传清名。男儿审出处，身重五岳轻。浩歌心悲凉，云气忽纵横。海色含古愁，何能见蓬瀛。但闻丘墓间，白杨多悲声。
田园,想家,村居春日,青山白水寄閒身，一度花开一度春。荏苒时光残短鬓，寻常酒债略东邻。看篁后苑禽声巧，把钓前溪月色新。梓里近来伤世故，惟予高卧不知晨。
思乡,想家,仁寿南楼午日,日照孤城雨，凉生五月风。葵榴故园隔，兄弟此杯同。佳节三悬艾，浮生一转蓬。何时茅屋底，高咏大江东。
田园,哀伤,过水东村怡贤亲王茔有感而作,一德叨恩宠，宗臣事业恢。敬诚天语定，明达性根来。长想功垂册，徒倾酒满杯。依迟伤物化，况复谒陵回。
田园,怨恨,闲居即事,老病贪光景，寻常不下帘。妻愁耽酒僻，人怪考诗严。小婢偷红纸，娇儿弄白髯。有时看旧卷，未免意中嫌。
思乡,想家,席上赠王凤冈顾培颖兼怀王凤喈在都下,相逢意气重相期，剪烛更阑话雨时。?酒三瓶倾宿酝，旗亭七字赌新诗。清谭只许王平子，痴绝终输顾恺之。更忆蓟门风雪里，骑驴应起故园思。
思乡,想家,其七,四老延清会，连年乐故乡。誉腾花萼集，光动德星堂。今独三荆茂，居然一鉴亡。庆流知有在，兰玉蔼遗芳。
思乡,想家,立夏前一日次郝羲言韵,有客当兀坐，不知春遽归。几日枝头红，飘落放地衣。寸心郁如结，故乡胡久违。杜鹃泣深林，蝴蝶倦芳菲。今宵有归梦，到处觅残辉。
思乡,想家,卜居谢晏公,燕雀赴广厦，鸡鹜就卑栖。我生共有托，生理与汝齐。忧患历险艰，转徙疲东西。常慕蛮与触，所居能自赍。哀吟蹈楚郊，主人欲招携。卜筑烦里旅，妇姑免勃溪。此邦非故乡，习俗素所迷。颇以羁见忌，得安糁与藜。下见贤相仁，恤隐逾天倪。阴德少阳报，眉寿至介圭。已当受一廛，终身活灌畦。
山水,喜悦,游称心寺,释事怀三隐，清襟谒四禅。江鸣潮未落，林晓日初悬。宝叶交香雨，金沙吐细泉。望谐舟客趣，思发海人烟。顾枥仍留马，乘杯久弃船。未忧龟负岳，且识鸟耘田。理契都无象，心冥不寄筌。安期庶可揖，天地得齐年。
思乡,想家,月夜中庭散步,病骨终朝卧，乡心万里驰。朔风吹渐定，山月出何迟。玉宇清辉发，瑶台疏影移。小庭丛菊满，冉冉露华滋。
思乡,想家,其三,椰酒斟来玉色清，送君聊叙故乡情。鹦哥笼里频留语，舟子江中望去旌。星座有光腾玉陛，甘棠馀爱满琼城。也知此去官居要，骢马行高远寄声。
怀人,思念,得报寄王维祯,君从阙下解龟还，余亦长辞金马关。散职已除朝籍里，虚名犹诖党人间。才疏晞世应成拙，年少怀居未是閒。闻道陵阳多桂树，相思何日得相攀。
闺怨,愁绪,秋闺词,飒飒秋风吹锦树，砧声不断思绵绵。玉人一别十年久，青鸟不来双眼穿。绣被夜寒桐叶雨，银屏霜冷菊花天。满前景物俱无赖，断送离愁到酒边。
思乡,想家,野泊,小泊西凉岸，相携上翠微。天长人独立，江阔雁孤飞。世路悲戎马，乡心阻钓矶。故园春酒熟，应亦望予归。
思乡,想家,寄怀云珠五姊,薰风别后又飞霜，一度思量一断肠。只道相逢秋月白，那堪空对菊花黄。纵多儿女添新爱，何似茱萸插故乡。况复高堂思念甚，倚门终日盼归航。
田园,哀伤,后秋兴八首中秋夜，江村无月而作 其四,身世浑如未了棋，桑榆策足莫伤悲。孤灯削柹丸书夜，间道吹箫乞食时。雨暗芦中双桨急，月明江上片帆迟。荒鸡唤得谁人舞？只为衰翁搅梦思。
思乡,想家,赠何从之,白驹苍狗两茫茫，吹笛沧洲六十霜。老去伏生双鬓短，饥来臣朔一身长。青镫尽夜偿文债，补被谁家稳睡乡。莫叹故园松菊冷，袁安曾耐雪中僵。
怀人,哀伤,江夏寄汉阳辅录事,谁道此水广，狭如一匹练。江夏黄鹤楼，青山汉阳县。大语犹可闻，故人难可见。君草陈琳檄，我书鲁连箭。报国有壮心，龙颜不回眷。西飞精卫鸟，东海何由填。鼓角徒悲鸣，楼船习征战。抽剑步霜月，夜行空庭遍。长呼结浮云，埋没顾荣扇。他日观军容，投壶接高宴。
山水,想家,望月峰 其一,满天星斗鹊南飞，望月峰头一振衣。尘世已无乾净土，乘风吾欲广寒归。
田园,想家,初夏田家,本爱园林居，遂与尘世隔。敧枕过鸟啼，初阳在檐隙。揽衣临前除，游目恣所适。蔼蔼千树交，纷纷里烟白。清渠已新苗，高垄尚馀麦。雀乳深茅茨，鱼防閒雈泽。野夫荷锄语，小妇当窗?。周览物候齐，憺焉忘朝夕。薄暮池上归，苔痕乱深屐。
思乡,想家,草萍驿次林见素韵奉寄,山行风雪瘦能当，会喜江花照野航。本与宦途成懒散，颇因诗景受閒忙。乡心草色春同远，客鬓松梢晚更苍。料得烟霞终有分，未须连夜梦溪堂。
田园,愁绪,湖村月夕四首 其一,客路风尘化素衣，闲愁冉冉鬓成丝。平生不负月明处，神女庙前闻竹枝。
思乡,想家,其二,洲边灵鸟隔三湘，长寄新词到故乡。欲脱雕笼无别意，只言有友武游郎。
山水,失意,登金山,万顷惊涛孤岫悬，登临身世两茫然。飞楼倒瞰真无地，危磴高盘别有天。白下朱方频战伐，吴头楚尾总云烟。晚来拟放江心棹，欲试中泠第一泉。
闺怨,愁绪,壬子春怨 其一,?花避世认前身，谁谓寻芳是路人。撩乱林亭门外骑，清寥池馆雨余春。华年倏去琼箫恨，冷月空来宝镜尘。独抱素琴宫漏歇，凄凉凤翮共龙唇。
怀人,喜悦,寄梅山阴,县与吴门近，居家识旧游。山回江表尽，水入鉴中流。胜事皆高古，诗怀易满眸。春风花又发，能寄北人不。
怀人,孤独,寄广南敖运管,且把閒诗寄故人，岭梅冬近一枝新。望穷海外应身健，心折江东入梦频。我道词章非醉墨，谁思勋业是知津。因风远讯弦歌客，好对孤芳说隐沦。
田园,流泪,访茶村先生不值,十庙门西野草新，客来何处有风尘。青山正好当斜照，白发无从觅此人。家远不闻江上鹤，书成徒泣梦中麟。陶公乞食将安往，应指鸡笼堕泪频。
咏物,想家,柳,腰舞东风未肯休，西风吹叶翠眉愁。谁知此是多情树，最爱春光最怕秋。
战争,流泪,其二,红柳旌旄夕照寒，孤云终古近长安。宝刀跃马天山下，博得将军泪眼看。
悼亡,流泪,哭青溪倪太宰先生,握手藤床肉未寒，重来不觉泪汍澜。山川一代英灵尽，人物三朝作养难。班史旧编家继有，山公新启世传看。平生爱国忧民意，仕路谁堪语肺肝。
思乡,想家,初冬过诃林寺净隐方丈,故园犹得狎长裾，偶为寻僧过净居。施食斋前禽乍散，经行坛下树偏疏。菊花向晚犹堪摘，杮叶经秋尽可书。且莫攒眉便归去，白莲今日问何如。
思乡,愁绪,荔枝湾,历历桐庐江上景，问名却是荔枝湾。唐园载酒知何日，客思乡愁两不间。
悼亡,流泪,哭漳浦师 其一,宣麻几日点朝班，谁遣单车自出关？久信赤符成两汉，空佔紫盖照三山！总戎已弃全军遁，丞相何难匹马还。长啸请缨虚有愿，惟馀涕泪洒龙颜！
怀人,失意,忆辽左故人,生归何地更逢君，兰忌当门自昔云。东洛少年无贾谊，制科风汉独刘蕡。蕃厘种徙琼花绝，辽海魂啼杜宇闻。箧里故人封事稿，雨窗检点泪纷纷。
怀古,想家,金陵怀古,虎踞龙蟠古帝州，长江依旧束东流。六朝歌舞秦淮月，百战兴亡燕子秋。宫阙齐梁迷故土，亭台王谢总荒丘。年年画舫游人醉，谁听中宵杜宇愁。
思乡,想家,旅梦二首 其一,客舍连宵梦，居然是故乡。风波怜逆旅，羽翮倦殊方。漏永参横户，窗虚月在梁。静闻天籁起，萧飒动新凉。
田园,恐惧,水村,家住烟波似画图，残年不复叹头颅。深深竹坞见萤度，翳翳菰丛闻鸟呼。十里笳声上云汉，一空星影落陂湖。天公著我非无地，却悔从来错怪渠。
咏物,孤独,鸂鶒,鸂鶒无拘碍，浮游锦石傍。雌雄互饮啄，毛羽割阴阳。已得沧洲趣，宁思天汉翔。并生大化里，幽独阐文章。
山水,哀伤,游淮云寺,白云深锁沃州山，冠盖登临众仰攀。松径风清闻鹤唳，昙花香瞑见僧还。玄机隐隐应难觉，尘事悠悠了不关。兴尽凡缘因未晚，裴回依旧到人间。
怀人,思念,寄司徒孙九峰 其一,江汉云重阻，秋风白发多。相思不相见，木落洞庭波。
思乡,想家,简方仲永,方侯大雅比南金，历仕艰难白发侵。祭祀衣冠存古礼，文章雅颂托遗音。故园飞梦春云莫，仙洞题诗碧涧阴。野客南游风雨恶，杖藜乘兴去相寻。
战争,流泪,拟古出塞七首 其一,平明集帅府，有令事西征。官军二万众，列骑分团营。我身虽短小，名次当先行。征南竞投籍，征北多埋名。男儿在节义，临难敢偷生。本图报恩私，功名何重轻。
思乡,想家,其二,岁晚征衣薄，天寒朔气深。庭闱思觐省，河岳厌登临。细马僵春雪，慈乌盻暮林。故园诸弟妹，遥寄采兰吟。
田园,想家,为杨起同题沈石田拟谢雪村山水,雪村巳逝知几年，妙画曾向吴中传。少时看画老能忆，此事还输沈石田。昨者西阊杨给事，乘兴放舟过相川。坐间偶及雪村画，为言杨谢世有连。石田呼童急展绢，冉冉水石兼云烟。两山秀色相对峙，长松落涧声随泉。秃翁观泉不归去，岂是涧厎寻诗篇。石田作画不卖钱，给事得之真有缘。墨痕断烂称古迹，莫上米家书画船。
咏物,想家,鹦鹉,幽禽兀自啭佳音，玉立雕笼万里心。只为从前解言语，半生不得在山林。
思乡,想家,其二,此地逢人日，空斋一雨寒。如何春已到，转觉路行难。蓂荚烟初暝，梨花雪欲残。故园心一片，安得借飞翰。
咏物,喜悦,咏柳,照影盈盈拂自垂，受风缕缕弱还吹。关山笛里思归引，灞水桥边恨别枝。翠黛莫因春去损，纤腰乍向月明移。可怜空傍章台老，欲惜凋零更有谁。
思乡,想家,浣溪沙 有忆,月掩风蒲江岸虚。棹歌何处小凉馀。故园人在翠纱厨。好酒那消三楚梦，离心谁寄九秋书。夜深清露竹梢初。
思乡,想家,挽祝太仆孟献,故乡亲友久飘零，幸识先生在帝京。气宇轩昂高北斗，词源洋溢隘东瀛。看花每并春风辔，话旧常同夜雨檠。岂意哲人天夺早，屋梁落月漫伤情。
思乡,想家,和裴少府怀京（一本有都字）兄弟,宦游三楚外，家在五陵原。凉夜多归梦，秋风满故园。北书无远信，西候独伤魂。空念青门别，殷勤岐路言。
思乡,想家,野宿,归恨逐春深，迟休欲缩程。远山何处碧，落日故乡明。路改柴门僻，村空石硙鸣。乞蔬仍买米，一宿尚营营。
思乡,想家,常山道中,来时逢朔雪，归路又秋风。客计惭羸马，乡心逐去鸿。喜看闽地近，渐见越山穷。想到家林日，篱花开几丛。
战争,想家,寄云溪参赞,产得龙媒别渥洼，每看芳草恨天涯。逡巡忽忆嫖姚语，未破匈奴莫问家。
思乡,想家,独望,独望寒山山欲颓，城头暮角一声催。乡心片片随云去，只恐西风吹又回。
怀古,哀伤,怀古（十五岁重来南京，登雨花台作）,我今独上雨花台，万古英雄付劫灰。谓是孙策破刘处，相传梅锅屯兵来。大江滚滚向东去，寸心郁郁何时开。只等毛羽一丰满，飞下九天拯鸿哀。
战争,哀伤,其二,叹息尚未终，入眼益奇变。汹汹清浪滩，滩阔势转悍。水急风旋生，廿里激雷遍。寸步须千篙，十夫助一牵。浪花并怒飞，直前抟人面。侧闻马伏波，于此下蛮甸。至今古祠留，时有行客荐。将军西川豪，气冠云台彦。中兴效驰驱，垂老历转战。如何薏苡谗，千古共悲叹。英灵傥未徂，乘此泄愤懑。我亦从军人，呜呼泪如霰。
思乡,想家,寄家书,乡人逢处话乡心，明发西归送好音。我在客边安所遇，家庭只管惜分阴。
怀古,哀伤,咏史诗 虞坂,悠悠虞坂路欹斜，迟日和风簇野花。未省孙阳身没后，几多骐骥困盐车。
思乡,流泪,杂咏,独立寒流吊楚宫，后门前槛思无穷。三年已制思乡泪，百尺方资柱石功。灞水桥边倚华表，乐游原上有西风。江鱼朔雁长相忆，云水升沉一会中。
思乡,想家,泗上,吊古心何壮，凭高气更雄。大风秋野阔，明月故乡同。潇洒繁霜鬓，凄凉独老翁。夜深沽斗酒，不异在新丰。
田园,哀伤,暮投石子村,晚烟含树隐孤村，一水通船石有门。不见溪花开白昼，但怜渔火照青尊。悲风尽脱临厓叶，落□争啼挂树猿。便欲回舟向沧海，秋波犹恐易销魂。
闺怨,愁绪,宫怨,脉脉慵招凤翼箫，沈思尘事自无聊。不唯只妒莺声巧，且自尝憎燕语娇。照胆光芒殊未歇，守宫颜色若为消。梅花独自惊时节，肯放春风到柳条。
咏物,恐惧,菊,秋风著意菊丛黄，不怕东篱五夜霜。曾记南阳饮潭水，要令道骨合仙方。
思乡,想家,遣价归,开年闲数日，聊得写家书。句句思乡语，时时忆旧居。洞庭春浪稳，珠海暖云舒。归到阮山日，平安早寄予。
田园,恐惧,偶出西郊阻风村店,十月阴霾起，天空野日昏。朔风来雁塞，疲马自山村。沙路斜通郭，人家昼闭门。停鞭投野屋，烟火一消魂。
思乡,想家,秋砧,征袍未寄素秋深，捣杵声声响复沉。粤海甲披劳战士，燕山裘敝感乡心。寒霜九月卢家怨，落日孤城杜老吟。许国此身何日致，筹边愿听鼓鼙音。
思乡,想家,至日小集,轻缇初报一阳来，晴雪缤纷炤举杯。玉殿威仪新节序，金陵云物旧观台。春迎斗柄行东指，天转炎曦渐北回。献赋未能惭浪迹，乡心还逐绣纹催。
怀人,思念,桃源晓发寄方若及无功介夫兄弟,鸡鸣首北路，不见淮南树。相望己相思，别来曾几时。黄河流天外，行子飞征盖。飞盖路己远，黄河去不返。愿逐河上舟，渡河入淮流。河淮水同注，到君门前住。倘君烹河鱼，烦视腹中书。
思乡,想家,其二,乞得诸仓粟，流民获所依。已燃薪禦冻，仍用楮为衣。病骨蒙新暖，羸肌复旧肥。故乡虽有屋，此处可忘归。
思乡,想家,其二,太守多才民富强，风光特不让苏杭。葡萄酒熟红珠滴，杷榄花开紫雪香。异域丝簧无律吕，胡姬声调自宫商。人生行乐无如此，何必咨嗟忆故乡。
思乡,想家,宿姑孰,作客休嗟滞，浮生合自劳。蘋花一枕对，芦荻片帆高。生计存书史，乡心寄酒槽。夜来寒不禁，换却旧绨袍。
田园,愁绪,村乐,爱饮村醪懒赋诗，此中真趣有谁知。教成白鹤如人舞，买个黄牛当马骑。除草涧边春意足，衔云洞口夕阳迟。吟成独坐空庭久，正是纱窗月上时。
山水,想家,登河山万里楼,收揽河山入此楼，几年鼢冒古荆州。目穷夕照西沉队，心到寒江东尽头。历历雄图史南北，纷纷遗恨晋春秋。酒边感慨凭阑久，衰柳行间数白鸥。
战争,想家,登巢云楼,烽火三年戍，沙陀几战场。自予甘薄宦，与子各殊方。寒木锢春色，高楼倾夕阳。如闻洗兵马，失喜问临潢。
思乡,想家,其二,痴风盲雨骤难禁，撼壁掀窗夜向沈。百种已灰当世念，一团都是故乡心。伏鴽扑堕床头幔，饥鼠衔翻镜上簪。闲打无为坐空寂，谯楼五鼓已侵寻。
闺怨,恐惧,宫词 其四,深夜游宫玉漏迟，侵晨莺啭上林时。无端蝶恋花心动，摇落东风第一枝。
悼亡,恐惧,哭卢仝,贤人无官死，不亲者亦悲。空令古鬼哭，更得新邻比。平生四十年，惟著白布衣。天子未辟召，地府谁来追。长安有交友，托孤遽弃移。冢侧志石短，文字行参差。无钱买松栽，自生蒿草枝。在日赠我文，泪流把读时。从兹加敬重，深藏恐失遗。
思乡,想家,其二,病与老相守，慵思静自便。故园三径菊，归路一蓑烟。高下云连谷，纵横水护田。凄凉千古事，簇簇夕檐前。
思乡,想家,云溪驿,云溪驿里经过处，六七年间两度行。风土不殊初到日，雨墙难认旧题名。异方见月思乡县，远客逢秋念友生。明日巴陵江上酒，弟兄相对不胜情。
怀古,愤怒,登束江亭望砚洲怀古,直下牂牁势不平，苍崖夹峙失纵横。天低绝壁云无影，水绕孤城浪有声。高寺寒泉来往路，空亭细雨古今情。清风孝肃原千载，一砚何由乃得名。
思乡,想家,五日池亭燕集,草阁飞雨集，高人清宴同。壶觞且终日，襌袷已惊风。客舍清林下，故园芳草中。榴花亦何好，烂漫向人红。
山水,惊讶,游理安寺憩松颠阁三章同厉志叶元阶作 其一,周眄但有绿，湿重持亦难。苍然诸君衣，疑非白袷单。天根挂珠瀑，沁气多椒兰。通笕落地舋，奔作银河湍。瘦僧苦行脚，顷自人间还。似惊俗迹多，蹴使云华残。佛梦昼方定，悄立门迟弹。聊扶仄景枝，口吸松烟餐。
闺怨,想家,怨词,明月流素光，夜坐弹红桑。断弦弹不得，抱诉小秦郎。
战争,想家,其二,河陇诸都护，壶浆候马前。毡车齐款塞，玉节正临边。豸对氍毹月，骢嘶苜蓿烟。匈奴断右臂，还忆汉张骞。
怀人,思念,十月初梦寄良嗣诗三句云相思一载馀身随云共远梦与汝同居觉而足之,武昌分别处，江岸倚篮舆。对饮三杯后，相思一载馀。身随云共远，梦与汝同居。何日秋风夜，灯窗听读书。
思乡,想家,述旧纪勋太原寄李光颜侍中二首 其一,玉塞含悽见雁行，北垣新诏拜龙骧。弟兄间世真飞将，貔虎归时似故乡。鼓角因风飘朔气，旌旗映水发秋光。河源收地心犹壮，笑向天西万里霜。
闺怨,愁绪,春怨,别语分明计日回，香闺深思转徘徊。伤心有约庭前树，寂寞无人花又开。
思乡,想家,春尽,故园绿满春将尽，野路初晴雀正飞。细草落花残雨湿，小荷抽叶午风微。山深夏木鹃啼急，巷寂红榴日照晖。愿及芳时须一醉，独携尊酒送春归。
思乡,想家,腊八日丁未，此日自成都到家,去岁还家逢腊日，今年腊日远思家。兄酬弟劝情如昨，物换星移事可嗟。旅食一瓯怜佛粥，乡心万里入梅花。长宵归梦分明极，社酒村灯笑语哗。
思乡,想家,赠廖良斋崇杰行人归乐安,马嘶芳草正清明，高下风花远近亭。他日金台谈旧雨，青山总是故乡情。
田园,想家,别东林趋通远驿未至十馀里托宿村舍,又逐飞云西复东，鸣霄大壑亚天风。歌呼时起千林鹊，襟佩寒依一径虫。溪转笙竽邀籁静，雨冥村坞上镫同。柴门却许添鼾睡，愧汝忘机织屦翁。
思乡,想家,和东美见寄,子陵溪上各危樯，心逐君归到故乡。回首苍茫空鹤望，乱山萦绕似羊肠。评文酷爱胸襟远，坐邑还忧事业荒。忽得新篇开鄙塞，甚于潍水决沙囊。
山水,想家,吴章岭归途望庐山,千盘百叠吴章岭，赤日能呼五老峰。放蝶岩花香草木，饮牛涧瀑乱球琮。拂残阊阖襟边酒，归去江湖鬓外篷。学道寻仙无一遂，何年五岳起吾胸。
山水,流泪,登君山,此日快登临，梅花半雨侵。草含深浅绿，人唱短长吟。事业有兴废，涛声无古今。中流谁击楫，慷慨泪沾襟。
思乡,想家,元日雨中与乡友朱瑛留盛秀才馆,梅柳共缤纷，京华又见春。还持新岁酒，相劝故乡人。晓雨妨来客，寥郊绝去轮。缘知佳节在，不敢泪沾巾。
咏物,想家,咏子规,富贵花深谁肯归，痴心啼到月华西。秋风黄落千山叶，正好啼时却不啼。
山水,想家,望天寿山,高峰突兀散流霞，天外钟声一径斜。认道前朝功德寺，老僧还著旧袈裟。
怀人,想家,溪行寄灵舒,滩恶过金水，波声远亦闻。诗同家信发，灯向钓船分。数夜仍无月，看山半是云。又须登岸宿，回望却思君。
悼亡,哀伤,哭舍弟东川五首 其一,树好连枝折，身危半臂存。乾坤几时梦，骨肉一生恩。寂寞空残话，苍茫有断魂。哀鸣时自触，痛极本无言。
咏物,流泪,桃花,砑光慰帽绛罗襦，烂熳东风态绝殊。息国不言偏结子，文君中酒乍当垆。怪他去后花如许，记得来时路也无。若到沩山应悟道，红霞红雨总迷涂。
田园,流泪,读梅村宫詹艳诗有感书后四首 其一,上林珠树集啼乌，阿阁斜阳下碧梧。博局不成输白帝，聘钱无藉贳黄姑。投壶玉女和天笑，窃药姮娥为月孤。凄断禁垣芳草地，滴残清泪杀蘼芜。
悼亡,想家,哭余舅,郎舅居然骨肉敦，高怀雅韵洽寒暄。天涯到处同游屐，雨夜任时狎寤言。方借庄樗歌舞綵，岂将诗箑赋招魂。相随老姊泉台下，那管啼鹃血染裈。
怀古,愁绪,扬州怀古十六首 其一,邗水滔滔日夜流，珠歌翠舞古扬州。伤心怕问南朝事，璧月琼花总惹愁。
悼亡,失意,哭王司寇元美四首 其一,骑箕何日掩烟霞，九地精灵上国华。笔札汉庭两司马，衣冠江左一琅琊。学穷丘索三千载，气夺曹刘几万家。欲放大招遥哭汝，白头犹自采蘋花。
田园,孤独,发锦沙村,北上途未半，南行岁已阑。孤舟下建德，江水入新安。海近山常雨，溪深地早寒。行行泊不可，须及子陵滩。
怀人,思念,寄攀郎中,近遣司宾小吏时，寄书兼寄十篇诗。自惭不是阳春曲，谁敢徼求作者知。叠嶂晚登空远望，昭停别后倍相思。夜来还有微吟兴，风动新荷月满池。
田园,想家,拟归田园居,朝游南山去，暮采紫芝归。云烟出树杪，明月穿我扉。荒村绝罗网，鸿雁任高飞。造物自有意，人生当知几。
思乡,想家,新年次东坡韵 其一,万家忙馈岁，一叟念初元。排闷诗宁野，邀眠酒又村。故乡山水隔，世事雨云翻。欲作挥戈想，其如若水昏。
送别,哀伤,送弟子伍秀才赴举,天遣相门延积庆，今同太庙荐嘉宾。柳条此日同谁折，桂树明年为尔春。倚棹寒吟渔浦月，垂鞭醉入凤城尘。由来不要文章得，要且文章出众人。
怀古,流泪,惜春容 台城,城边曾记种杨柳。城里兴亡似翻手。流汗空惊跛脚奴，舍身不济枯肠叟。金床宫女暗垂泪。石阙贡人空顿首。谁怜辛苦为江山，一错难成值重九。
山水,喜悦,游海珠寺,昔年谁驾六鳌浮，此日波光结蜃楼。星斗平临江上晚，烟霞散入海门秋。钟鸣梵宇逢僧话，角起孤城动客愁。万古乾坤此仙岛，胜游吾欲泛扁舟。
思乡,想家,淮上乱后寄子都兄五诗 其一,黄耳东来喜可知，鸰原书札慰愁思。艰难莫话平时事，愁绝长吟别后诗。再到空存旧城郭，遗黎重睹汉官仪。故乡枌梓凋零甚，梦寐芜城祇益悲。
悼亡,想家,哭李驾部归榇,共惜舆司马，都人聚哭号。天心何殄瘁，王事竟疲劳。丹旐城边雨，青舲海上涛。钱唐归葬日，风木正萧骚。
思乡,想家,其六,双泪天山洒翠微，生憎鸿雁入关飞。望乡空上昭君墓，一片牛羊共夕晖。
战争,想家,其三 西风,落日巴山素女秋，梧宫萧瑟唱凉州。白团掌内恩应弃，绛蜡窗前泪未收。陇坂征夫芦管怨，玉关思妇杵声愁。可堪益部龙骧鼓，猎猎牙旗指石头。
思乡,想家,五月大雨省中八韵,五月行秋令，新寒夺盛温。萋萋云色暝，飒飒雨声奔。启户凉风进，临沟骤浪喧。连山浮海气，大陆走河源。巳阻金门谒，疑将华屋翻。夜更灯烛坐，昼辍簿书烦。豁霁思长剑，归栖忆故园。解诵愁霖作，泥中非遁言。
田园,喜悦,村村,村村菜麦连，出户即欣然。细路垞南北，良辰社后先。新烟榆木火，初日杏花天。屣步差能健，无烦上竹箯。
怀人,思念,予游潼川将访魏城令君李仲明而不果作此寄之,骨肉缠恩爱，友朋缀情义。于君若兼之，何生结此契。朅来东川游，咫尺桃李县。引车意甚决，牵衣事辄挽。我如空中云，随风出岩岫。又如波上舟，东西听水手。有心不能酬，富贵那可必。富贵吾不愿，此见未宜失。裁诗说相思，过雁或堪托。雁能见君子，嗟予雁不若。
咏物,想家,雁,去岁畿南人送雁，今年塞北雁迎人。因知此地寒常早，却比他秋景倍新。唳月有情惊客枕，冲烟无意恋霜津。衡阳故国三千里，底事劳劳来往频。
思乡,想家,其二,枝枝存绿缛，颗颗结峥嵘。月地看无隙，风窗撼有声。采山通远梦，誉树感嘉名。忽忆江梅发，乡心亦暗惊。
思乡,想家,往香山海上,烟波沧海九衢尘，北去南来笑此身。清世自惭无补地，白头犹作未归人。故乡儿女多荒废，仕路交游半隐沦。洛社诗成何日事，楚江西畔觅香莼。
山水,想家,登谼峪山,策杖何超忽，登登碧汉齐。纵观千里阔，独立万山低。风起断猿下，日行飞鸟西。无因结仙侣，长傍白云栖。
田园,想家,田家 其一,村巷犹未白，众鸡喧我庐。有生宜相养，夫耕妇亦锄。夫妇勤力作，教儿强学书。一饭常苦饥，唧唧倚门闾。潦深云梦野，直临万顷余。露下荷花香，蝉鸣稻叶疏。吾身聊自适，人世复何如。
思乡,想家,河池秋雨,一雨一凉秋气味，添愁添病客情怀。故园十亩檀栾好，个里归心未得谐。
战争,想家,石沟,盐井黄沙迷白草，石沟残日下荒山。烽烟暂喜连朝息，旌节遥从万里还。秋早兵戈屯塞上，风高鼓角动云间。西陲诸将今非昔，胡虏无劳数扣关。
思乡,恐惧,其三,中夜整冠带，览彼明月光。屏营不能寐，忧心独怦怦。危坐待明发，牵牛直南荣。盈庭树兰蕙，芬馨日凋零。客行随所适，感物怀故乡。朝发雁门道，夕入兰台宫。佳宾会若云，列鼎吹笙簧。终岁极燕乐，保已有馀庆。
田园,想家,和陶渊明归田园居六诗 其五,我惭旷达人，梦寐眷乡曲。十年仕楚越，政坐食不足。人皆诧善奕，举世鲜识局。陶翁有高躅，迷涂炳明烛。于焉税吾驾，作息课昏旭。
怀人,孤独,寄刘传之,故人去南海，已度百花时。万事须重到，孤舟何太迟！云迷帝子渚，月过伏波祠。幕府文书省，来须慰我思。
思乡,想家,过德州不及访于鳞有寄 其一,渭河新水淼漫漫，东望踟蹰思万端。我自可无衰凤叹，君今仍作卧龙看。归鸿落照乡心剧，立马浮云岱色残。岂是剡溪偏兴尽，古来天上聚星难。
思乡,想家,早春寄元美,蓟门霜雪意何如，回首风尘见索居。病后五陵春草色，愁中三辅使君书。时名转忆潘生拙，世事能令阮藉疏。最好拂衣江海上，故园戎马重踌躇。
思乡,想家,楼望,残柳新芙晚更幽，湖天沉寂一当楼。乱鸦脱叶参差暮，单雁重云夹带秋。旧事已乾丛菊泪，閒心难系故园舟。危阑尽处从孤倚，搅入边风画角愁。
思乡,想家,初冬登南楼,楼隐青枫外，南天叶未霜。寒山低度鸟，芳岸入斜阳。复叹年光暮，空怜鬓发苍。故园三径晚，归笑醉壶觞。
山水,想家,游天衣寺,渐觉溪声杳，山深古木稀。烂柯无客到，飞锡有僧归。宝盖临丹阙，莲花傍紫薇。祇疑诸祖后，此地说传衣。
思乡,想家,赠山老人①,白首独一身，青山为四邻。虽行故乡陌，不见故乡人。
思乡,想家,泊湖头水长,客路春将晚，征帆日又曛。深山昨夜雨，流水满溪云。渡黑渔舟集，村空戍鼓闻。故园频梦去，植杖已堪耘。
思乡,想家,其二,朔气寒方凛，游人念故园。早梅迎客骑，疏柳对离樽。白雪新篇富，青云旧业存。谢庭多赋客，归与共玄言。
思乡,想家,和王正夫韵,壮年自笑鬓先霜，喜色眉间一点黄。退食紫宸居凤阁，朝天丹阙列鸳行。功名必要光前古，富贵何须归故乡。济世元知有仁政，活人不假返魂香。
思乡,想家,和郑廷纲除夕感怀,满城箫鼓乐无央，共说明朝是孟阳。却笑流年成老大，讵堪随众厕班行。厌闻爆竹除残岁，谩对梅花忆故乡。何日得偿林下愿，簿书鞅掌任渠忙。
思乡,想家,幽情,免归又破六年闲，每寄幽情烟水间。清镜不藏新白发，芳樽犹惜旧朱颜。一编蠹简心空在，百瓮寒齑债未还。莫为岷峨劳梦想，故乡随分有名山。
山水,孤独,登惠山仙人坞,峭壁千寻矗，清泉一线飞。片云出空谷，孤鹤守禅扉。野旷乔松老，山高曲径微。莫言尘世客，到此也忘机。
闺怨,恐惧,于景瞻以闺情和予梦中之作少寓热中之意因效颦以复十首 其一,几回搦管不成章，空把盐枝插路傍。封臂绛纱何日解，菱花一夜恐飞霜。
怀人,思念,怀史计使,皇华叱驭遂驱驰，抱病匆匆语别离。不到天风海涛地，空吟春树暮云诗。似闻信宿留桑下，惜不扁舟趁水涯。一笑论文何日再，玉川为我说相思。
思乡,想家,其二,经德凛端右，致身在虞唐。言可当人监，行久作士坊。瑞气炳六符，道精涵三光。私语秘温室，公绩留太常。维彼宣圣言，善用不废藏。召奭别姬旦，伊尹辞成汤。都人恐公归，旦夕瞻绣裳。衔诏汎太液，载酒游林光。桥虚接瑶版，洞曲流羽觞。须臾洒宸翰，云汉回天章。使官卫前途，乘传还故乡。借问西苑游，如何东门张。
咏物,哀伤,咏风,萧条起关塞，摇飏下蓬瀛。拂林花乱彩，响谷鸟分声。披云罗影散，泛水织文生。劳歌大风曲，威加四海清。
思乡,想家,五日小饮兼五舟中寄人时两上书忤时相俟谴命故及之,垂垂江上瘴云飞，也听莲舟挝鼓归。炎海蛟龙吞楚客，绿云烟水吊湘妃。故园蒲草空盈把，过岭笳声尚合围。哀些远凭清思抑，目前殊觉解人稀。
怀古,哀伤,咏史 其一,荆卿原不识燕丹，秪为田光一死难。慷慨悲歌惟击筑，萧萧易水至今寒。
战争,想家,泾州观元戎出师,寒日征西将，萧萧万马丛。吹笳覆楼雪，祝纛满旗风。遮虏黄云断，烧羌白草空。金铙肃天外，玉帐静霜中。朔野长城闭，河源旧路通。卫青师自老，魏绛赏何功。枪垒依沙迥，辕门压塞雄。燕然如可勒，万里愿从公。
思乡,想家,携酒探梅,滇海南云老岁华，世年不见故园花。吟边索笑惊春晚，梦里寻香觉路赊。冻夜明蟾清影瘦，抟风么凤绿毛斜。兴来是处堪携酒，径造何须问主家。
怀人,想家,寄李承裕二首（录一首）,三春数枉故人书，去使虚无报德疏。幸有輶车堪问讯，谁能感事不踌蹰。西亭素壁愁经眼，此日安危切跂予。待得升平十年后，东冈休负草堂居。
闺怨,想家,春闺,百舌五更啼，啼声惊绣闱。王孙归未得，芳草自萋萋。
思乡,想家,客中除夕次结苍韵,驹影难留住，惊看岁又更。星河低远树，霜柝急高城。旅食乡心切，浮踪世累轻。宁知寒漏下，春已逐愁生。
咏物,想家,雨,肤寸云初起，弥天雨正狂。鱼龙空窟宅，草木各辉光。爽气连南纪，愁阴接上方。故山青未了，归梦此宵长。
怀古,想家,彭泽怀古,人言宁饮建业水，陶公不污彭泽米。淳耀之烈当未渝，义熙之政何如此。不能先驱净蝼蚁，忍傍车轮攀獭尾。已荒松菊赋归来，颇著文章申已志。少题正朔多岁时，此志会须来者知。羲皇上人乐复乐，晋室遗民悲莫悲。
思乡,想家,其十八 过淮,羁栖鞅掌不堪论，日罄垆头酒一尊。淮府于今辞相国，楚宫聊复酹王孙。蘋花明月迎归棹，杨柳秋风过里门。渔父江潭如讯问，故园犹幸钓矶存。
怀人,思念,怀芳林处士,相思不可见，江路正迢迢。烟树同吟远，关河入望遥。昼长花影转，风定篆香销。遥忆君居处，钟声隔暮潮。
思乡,想家,答友人九日客中见怀,九日秋光映远峰，每缘觞咏忆相逢。黄花节序家千里，浊酒乡心路几重。东道却宜山色美，西园犹记露华浓。问君倒屣多容接，得似陶家三径松。
思乡,想家,甲辰春和兰室病中诗韵二首 其一,人事愁中少，年华静里消。青樽谁复醉，白发肯相饶。抱病怜吾子，追欢慨昨朝。白云长在望，乡信一何寥。
怀人,哀伤,八月十五日夜宴南溪萧氏追忆旧游有怀自成唐兄时以事留滁阳未回,萧家塘上看明月，犹记风光十载前。长笛夜从山上起，明河晓向座间悬。重来踪迹伤槎梗，老去情怀怕酒船。却忆故人京国去，凭高何处望婵娟。
咏物,想家,咏风,萧萧度阊阖，习习下庭闱。花蝶自飘舞，兰蕙生光辉。相乌正举翼，退鹢已惊飞。方从列子御，更逐浮云归。
思乡,想家,其四,一见诸贤盖便倾，秋风犹动故乡情。馀生无复重来日，再世何当结弟兄。
闺怨,想家,长门怨（一作刘驾诗）,御泉长绕凤皇楼，自是恩波别处流。闲揲舞衣归未得，夜来砧杵六宫秋。
田园,失意,饮村酒,湘浦骚人咏啜漓，黄州饮湿又增奇。纷纷坐客评清浊，我已昏然睡不知。
思乡,想家,清溪渡,清溪雨后碧山明，渡口泠泠绝涧声。谷鸟怯啼如汉语，岭梅零落故园情。沅陵客过无寒雁，楚国春来几日晴。万壑千溪烟瘴里，明朝何事向南征。
战争,哀伤,赠阎永平擢宪副备兵关西,承明一出岁悠悠，佩印西秦第一州。此去护羌兼戊己，曾闻归汉对春秋。醉中胡月悬烽堠，战后边笳满戍楼。章句自惭投笔吏，看君华发早封侯。
山水,喜悦,游灵岩寺,古寺何岑寂，名山喜更过。曲流山外涧，翠倚石中萝。贝叶浮禅榻，昙花度鸟歌。芳林多乐事，身世欲南柯。
战争,哀伤,中元词,幽明两界都翻覆，新鬼无家故鬼哭。白骨沙场死不灵，馁而何止若敖族。黄尘荡荡汨阴霾，薄暮悲风吹落木。凄凉孤月悬中天，九泉难化光明烛。年年此夕会盂兰，今闻寇盗令如山。叹息钱神亦无力，纸灰不到鬼门关。
思乡,想家,除夕九叠前韵,读书期作致君身，政绩循良羡古人。岂料出山成小草，那知烧尾尚凡鳞。依光日下空回首，托迹天涯洽比邻。无限乡心逢易岁，懒开官阁去延宾。
思乡,想家,中秋羊城怀故山,闷客恹恹村梦数，听残画角每凭楼。山中何处白云满，濠泮依然绿水流。寂寞久淹芳草地，衰迟懒过御梨秋。故园橘柚空相待，好月谁看最上头。
怀人,思念,阮亭秋霁有怀西山寄徐五,孤亭新霁后，藤竹夜凉生。忽忆西峰寺，曾经采药行。夕阳云木秀，秋雨石泉清。不见烟霞侣，相思空复情。
思乡,想家,观园中花木杂咏七首 其一,离家才三年，故园遂将芜。拨草寻花径，荒葛罥我途。可怜杨柳树，啼杀旧时乌。
怀古,失意,咏史,伐木久不歌，谷风竟谁陈。文叔为天子，严陵乃故人。贵贱既殊绝，物色何殷勤。三召始能至，再顾不得臣。迹远交始全，道诎身乃伸。清风激颓俗，馀辉映千春。至人在师世，大贤贵亨屯。所以风云遇，渭水投竿纶。而我濩落士，偶然挂簪绅。功成拂衣去，垂钓沧浪滨。
山水,孤独,登龟山（同前）,注坡缘壁化城中，客愠奴嗔我亦慵。及至龟山还一上，为怜高阁对双峰。
怀人,思念,逢郴州使因寄郑协律,相思楚天外，梦寐楚猿吟。更落淮南叶，难为江上心。衡阳问人远，湘水向君深。欲逐孤帆去，茫茫何处寻。
思乡,想家,自安州改陆泛小艇趋保定即事五首 其一,岂谓驱车地，长年问鄚州。席回风四面，珠迥月中流。剩室新鲛杼，危城隐蜃楼。鸣榔更伊轧，顿起故园愁。
山水,想家,登东山寺,信步东山上，凭高眺远村。云连奔峡口，烟合被荆门。北涧归青鸟，南湖漾白蘋。疏钟林外出，幽响答清猿。
悼亡,流泪,哭方主簿伋,鹑衣不似拥千金，用破灯窗一世心。太学空闻能赋久，春官未察读书深。柴车巾出身犹健，槐简拈归病已侵。寂寞殡宫来客少，故人野外独沾襟。
思乡,想家,其二,足欲周寰宇，心终喜故乡。溪居晨漱洁，山卧暑絺凉。村酒时时醉，园花日日香。高曾先垄在，死即葬其傍。
战争,愤怒,送林御史还北京,独持使节出台端，关外人争识豸冠。行在趋朝朝复命，辕门握手夜同欢。北征杀气天边肃，南去霜威马上寒。归见故人如有问，军中无事颇閒安。
思乡,想家,拟唐人边庭四时怨 其一,草满龙沙绿满山，故园夜夜望刀镮。汉家雨露无中外，春色遥应度玉关。
思乡,想家,秋日书感,风色肃庭院，萧疏生客愁。故园千里梦，新雁一声秋。官阁仍连雨，天涯数倚楼。空怀季鹰意，何日愿方酬。
思乡,想家,寄敬亭山清越上人,南朝山半寺，谢朓故乡邻。岭上非无主，秋诗复有人。高禅星月近，野火虎狼驯。旧许陪闲社，终应待此身。
怀人,思念,寄怀菽园，兼讯兰史，叠次晓沧韵 其一,图书供养古香酣，人与梅花共一龛。诗界九州开海外，报章万纸贵天南。媚时经说删沙鹿，涩体文章陋筱骖。三载相思未相见，悲天心事笔能谈。
思乡,想家,登张举之书楼,楼促高城起，登临送目新。三年为客地，万里故园春。江树迷归鸟，山花拥战尘。莫令王粲在，此际更伤神。
怀古,流泪,咏史诗 息城,息亡身入楚王家，回首春风一面花。感旧不言长掩泪，秪应翻恨有容华。
咏物,想家,雁,水静芦花暗，风高羽翰轻。楚云孤影断，汉月几家明。韵入冰弦怨，书传玉塞情。江城无限思，短笛一声清。
思乡,想家,挽耿蠡县 其一,百里风云接帝闱，故园春色动芳菲。知君自是神仙令，此日双凫何处飞。
思乡,想家,次韵徐积,杀鸡未肯邀季路，裹饭先须问子来。但见中年隐槐市，岂知平日赋兰台。海山入梦方东去，风雨留人得暂陪。若说峨嵋眼前是，故乡何处不堪回。
思乡,想家,即事和卓彦翼,曈昽晓日上帘旌，帘外幽禽作意鸣。呼断故乡千里梦，起来搔首问归程。
山水,想家,登涂山,旧国当涂欲问谁，山头寂寞禹王祠。千寻石壁灵泉出，百尺霜围老树奇。紫气南瞻歌猛士，清淮东注锁支祈。玉书金简知何在，河洛能兴万古思。
怀人,想家,邺中怀旧临漳令万大士（大士，余表兄也）,阿兄昔作临漳宰，飞盖西园继昔贤。铜爵砚傍春判牍，鸬鹚坡上夜回船。五湖归隐头今白，昨夜思君月正圆。小弟邺城长侧帽，西陵歌舞事如烟。
田园,哀伤,正月九日小舟入村有作,三日春犹浅，馀寒陡未消。泽兰萦雪蔓，河柳试风条。偃树微通棹，回帆不碍桥。村农晴卜岁，笑语互相邀。
田园,哀伤,十五日月明悽然无况因忆方泳道挽拙斋诗有人哭台明界天昏水石村之句故用其语以叙伤感,月色清寒早闭门，秋虫依旧语黄昏。老人心事浑如此，旧住芗岩水石村。
思乡,想家,其二,泛水浮新叶，流波漾束薪。可怜江口月，不共故园人。
思乡,哀伤,清溪行（一作宣州清溪）,清溪清我心，水色异诸水。借问新安江，见底何如此。人行明镜中，鸟度屏风里。向晚猩猩啼，空悲远游子。
思乡,想家,其二,雁影清秋客况中，孤尊缓酌好谁同。此时见月情偏剧，是处看云望不穷。薄宦风尘宁作我，故园瓜芋忆为童。閒来剩有池塘梦，念尔齐门瑟未工。
思乡,想家,感怀,回首沧桑已数番，感怀无尽又何言。悲看世路皆危壑，喜共家人在故园。笔底有心神自远，来年多难骨犹存。连章句弗矜佳丽，风雅于今止一痕。
山水,想家,登崇文楼望湖山,崇文楼上倚阑干，万里乾坤眼界宽。昨夜湖中风雨过，西山翠色未曾乾。
思乡,想家,夏日行太行山中,信马行行过太行，一川野色共苍茫。云蒸雨气千峰暗，树带溪声五月凉。世事无端成蝶梦，畏途随处转羊肠。解鞍盘礴星轺驿，却上高楼望故乡。
田园,失意,中村别业和草庐先生韵为临淮尹彭光赋,忆昔中村居，名流盛诗赋。百年何所馀，合抱当时树。良畴尽膏腴，丰年咏多稌。况负邑城南，相违一舍许。桑麻遂敷荣，牛羊乐孳乳。累累近古坟，宰木烟云昏。日落双钟畔，惟应狐兔蹲。欲持一杯酒，往慰千载魂。承家有贤令，馀庆知长存。尚期守兹业，绵绵在儿孙。
战争,想家,荒城 其一,万里黄云冻不飞，碛烟烽火夜深微。胡儿移帐寒笳绝，云路时闻探马归。
怀人,愁绪,用渭清韵再寄长驭,载酒金台别故人，书来隔岁感愁身。却看杨柳怀他日，欲寄梅花非我春。野润鹊田迷古井，流澌瓠子怅前津。颠毛及尔垂垂老，无计同归住比邻。
思乡,想家,寄讯,春风转忆别衡庐，淮水茫茫老客居。却被故园儿女笑，至今犹作未归书。
思乡,想家,仲冬赴澳 其一,岭外朔风起，飒飒吹我裳。仰天见浮云，将无来故乡。故乡隔万里，北雁无南翔。乡书阻逾时，伫立心徬徨。久客复行役，云水渺相望。前路何须问，风波感慨长。
咏物,愁绪,子规,举国繁华委逝川，羽毛飘荡一年年。他山叫处花成血，旧苑春来草似烟。雨暗不离浓绿树，月斜长吊欲明天。湘江日暮声凄切，愁杀行人归去船。
思乡,想家,秋日偶成 其一,幽燕东北古营州，乱碛惊沙起客愁。万里关山重出塞，一天风雨漫登楼。吟诗每共哀箫咽，伴老空怜短剑留。昨上荒原醉萸菊，萧森满目故园秋。
山水,想家,游钟山灵谷寺寻半山堂遗址,定林疏雨歇，依约磬声闻。一径入空翠，四山皆白云。石麟荒草没，古塔绿萝纷。欲问舒王宅，徘徊向夕曛。
思乡,想家,其二,故乡话旧转伤神，白发青山四五人。此去璚台隔烟霭，不知重会更何辰。
田园,流泪,村雨,荒村常寂寂，小雨自涓涓。寒气侵人急，野花入目妍。看山频当户，听鸟倍难眠。万事萧条尽，空馀日暮烟。
悼亡,哀伤,哭冯大宗伯四首 其一,齐城笳鼓玉音开，漳水楼船素幔回。国运能堪倾栋厦，主恩已自彻泉台。百身莫赎千秋泪，万事空悲一代才。忍听雍门琴里调，牛山凝眺不胜哀。
战争,想家,其二,奄弃人间世，空留海上营。三军齐洒泣，一市罢言征。凯乐成蒿唱，牙旗表素旌。更闻遗草在，犹是出师情。
战争,想家,边上,戍楼吹角起征鸿，猎猎寒旌背晚风。千里暮烟愁不尽，一川秋草恨无穷。山河惨澹关城闭，人物萧条市井空。只此旅魂招未得，更堪回首夕阳中。
思乡,想家,绍兴府学斋宿,从容黉舍日西流，浅饮犹看夜气浮。小款话时殊淡薄，细论文处转清幽。诸公学业方加锐，一战功名要早收。我了斋祠便归赋，故园已作梦中游。
闺怨,怨恨,闺怨,日长香树锁芳蕤，枕簟青青午倦时。好梦不成喧坐鸟，偷将梅子打莺儿。
思乡,想家,贼退双溪楼遣兴（是时方力辞召命）,朝来喜见妖氛静，坐觉山川胜气还。关塞罢征车马健，郊原得雨老龙闲。黄绵惯拥茅檐日，白发羞陪玉笋班。好在故园兵火后，那无破屋两三间。
思乡,孤独,其二,风起杨花满院飞，翠屏门外送清辉。蛮中好景非吾土，春燕来时客未归。
战争,想家,拟勤王,戎衣试长短，战马问瘦肥。朝驰羽檄至，暮拂剑光飞。恭承明主诏，行伍有光辉。亲随十千众，性命总相依。怀恩俱不浅，报国敢从违。挥戈从此去，所向必重围。矢心坚士气，先发锐兵机。一鼓清郊野，百战绝奴归。群酋纷狼藉，抱鞍泣落晖。立使胡气尽，大展庙堂威。功成与诸将，终令识名希。
山水,想家,游山五题 其一 ①题白莲庵,掩室昔宴居，冥心遗万化。菡萏本无染，纷华共高谢。夜禅杉月落，晨斋庭鸟下。栋间云气浮，地面秋香诧。演法辞故栖，幽踪贲寒野。蜡屐此同游，愿结宗雷社。
思乡,孤独,水宿,水宿逢今雨，春归反故园。圣朝臣巳老，往事客何言。乞米分邻里，看书到子孙。苍茫不可会，一笑了清樽。
战争,想家,入塞曲（为陈左军作）,蓟北新班旅，关东早陷围。秦城金钥启，汉将玉门归。龙旆朝云捲，狼山秋草腓。沙尘埋马勒，风雪满戎衣。左顾遮雕落，前行指雁飞。开疆旧地阔，返道故人稀。全节还平乐，论功拜武威。普天饶战事，暇日定边机。西塞呼鹰疾，南山射免肥。封侯知不远，相与俟春晖。
山水,想家,又跋东坡太白瀑布诗示开先序禅师,东坡太白两诗翁，诗到庐山笔更锋。倒挂银河分一派，擘开玉峡出双龙。天孙织锦机全别，仙子裁云手自缝。界破青山安用洗，涴它瀑布却愁侬。
战争,想家,题四马图,风吹细草沙场春，忽看东绢落骐驎。一疋前驰复回盻，二匹齐驱若飞电。最后一匹奚官骑，意态深沉目光炫。太平天厩粟如山，此物饱食长年间。玉台阊阖遍游观，五花满身云锦翻。焉知汗血干戈底，北伐南征千万里。惠养之恩终未酬，空负将军托生死。此图乃是吴兴写，龙种权奇信无比。呜呼安得真致此，万岁千秋御天子。
思乡,想家,东埧铺见桂花因忆故园双桂,故园双桂树初成，将比吾家两弟兄。封植敢忘先子志，急难谁念此时情。山浓山淡皆秋色，人笑人歌共月明。独把一枝思骨肉，天香三嗅泪纵横。
思乡,想家,淮北道中,隔岸草??，人家绿映檐。泥中逢驿骑，树杪展风帆。暮色遥天落，春寒细雨搀。故乡行渐远，犹未换春衫。
战争,哀伤,雪（时车驾北狩大同）,北极关山阔，寒冬雨雪来。雾沈玄菟塞，风绕白龙堆。胡虏犹深入，征人且未回。遥思穆天子，黄竹有悲哀。
咏物,失意,题竹,我家种竹南窗下，慈母朝朝对此君。今日临风倍惆怅，题诗况在孟宗坟。
田园,想家,村翁行,老翁耕种居西村，白头不到城东门。翁言淳朴日非昔，我觉胜儿儿胜孙。大孙自诧能当户，负租往往凌田主。日斜归自县门来，桑下乘凉说官府。
怀人,思念,寄天台舒阆风先生（初丙子同避兵台之硖石）,岭云尽处是台州，有个诗翁住下头。不寄一书春又晚，相思百里水空流。新踪冻合莺雏谷，旧梦花迷燕子楼。闻说道旁烽燧急，定应重作峡中游。
怀人,想家,秋暮书怀四首 其一,秋风吹古道，行旅渐疏稀。天地故人少，江山独鸟归。清同沧海客，静傍竹林微。吾爱茹芝老，时清犹息机。
思乡,想家,其二,我醉复何言，相期在终始。削籍归故乡，我事已如此。君才世所稀，蹭蹬偶然耳。云来月无光，云去天如洗。譬剑新发硎，寒芒若秋水。骐骥历坦途，一日可千里。君达不失望，我穷不失己。他日若相逢，无忘下车礼。
思乡,想家,其二,江湖催梦渡钱塘，归隐烟波忆故乡。听取年时携酒处，手栽杨柳比身长。
怀古,思念,读史至苏武归国感而有作,毡城秋早雪漫漫，十九年中节未残。信有乳羝归国易，莫云飞雁带书难。河梁别泪谁先落，麟阁完名自不刊。可恨旧衔天命在，茂陵深闭雨声寒。
山水,恐惧,游华亭寺遇雨即事,华亭高处接诸天，松柏阴森滴笕泉。玄默拟寻方外侣，清狂仍共饮中仙。茅容避雨山边店，宗悫乘风海上船。越女红裙沾湿好，不须翠黛蹙婵娟。
咏物,思念,菊,斗绝孤厓倚碧空，秋深烟雨寄芳丛。林坰寂寞谁相问，千载心期栗里翁。
思乡,想家,其十四,更有游宕子，感化思乡邻。岂知乡中土，亦有松下人。久客伤新死，还家悲旧亲。远道羡村井，故里怜他津。人情相去住，欣戚同一真。知且不可移，格格谁与平。安得庖丁刃，为君易其心。
思乡,想家,水云乡和制机刘自昭韵三首（己未四月六日） 其一,不禁归梦五更长，出见宽闲若故乡。天外惨舒云黑白，陇头大小麦青黄。水虽四泽无芦苇，地不多山少柘桑。却有一般堪爱赏，虬髯老桧郁苍苍。
战争,想家,送王仲山副使重往秦中,匣中宝剑夜有声，萧萧班马门前鸣。天明未明出门去，春风吹度平凉城。平凉城北将军树，旧是使君停骑处。十年摧抑今复来，岁月苍茫感行路。丈夫志愿乐长征，入海真能掣大鲸。自怜苦被儒冠误，不得从君万里行。
思乡,想家,婺州道中,几家村火聚，古树接桥横。薄日凄天色，空山细涧声。路长前岭暮，梦短故乡情。去国随南雁，征衣半此生。
悼亡,想家,哭林晋之判官（后印本题作哭林推官）晋（之）,去岁冲寒赴辟时，感君骑马远追随。一春不得梅花信，万里空题薤露诗。小简佩壶邀士友，大铛煮粥活流移。平生二事尤堪记，应有名公与撰碑。
田园,想家,杏花村怀友用溪西鸡齐啼韵,雨暗青郊绿涨溪，停鞭问酒过城西。桥边吹断烟蓑笛，树底低传茅屋鸡。十里马蹄红雪乱，一枝墙角彩霞齐。曲江才子敲诗处，满坞嘤嘤听鸟啼。
山水,喜悦,游苏门山不果柬蔡侍郎,胜事良辰多偶然，苏门萝月客心悬。忽惊枕上来风雨，疑是空山听百泉。
咏物,喜悦,雁,春溪曾见双双宿，秋宇重惊两两过。懒与写生传乐意，洞庭归去任烟波。
战争,恐惧,柴关岭,早发陈仓道，马蹄乱云雾。行行到柴关，云低雨倾注。邪径中槎牙，幽篁四森布。大石立当关，势如猛虎踞。世无飞将军，磨牙尔何怒。蛟龙喜昵近，气夺生忧惧。怪鸟时一啼，闻声不知处。黑江远澒洞，万瀑齐奔赴。颇闻紫柏山，仙灵所游寓。石髓傥一逢，白日生毛羽。谁使野鹤姿，氋氃堕笼笯。真宰不可问，更向苍茫去。
思乡,想家,春思,自觉无春思，春长在眼前。天晴梅堕雪，地暖草生烟。独步迷山影，空肠饱涧泉。乡心徒耿耿，为客又经年。
思乡,想家,其八,强半光阴在直庐，莺花笑我太相疏。故园亦诧忘归去，不寄长安五月书。
思乡,想家,慰元经,碧玉杯中琥珀光，灯前把劝阮家郎。不须苦忆人间世，万树桃花即故乡。
田园,想家,山村示暮春三绝句和韵 其一,怀哉春晚故山薇，冉冉江云日暮低。为问柳桥看燕舞，何如松岭听猿啼。
山水,想家,望大牢山,稍入东胶界，即见大牢山。峰攒侔剑戟，嶂叠类云烟。棱棱插巨海，渺渺漾中川。波涛共突兀，天日相澄鲜。氓居接岛屿，观宇连术阡。既馆茹芝士，亦巢遁世贤。客行积昏旦，水宿倦舟船。兹山思独往，结茅徵愿言。柁师不我从，太息归中原。
山水,流泪,登钟山作,鸿濛凿元胎，地脉郁王会。盘冈若蛇赴，蹑足出鸟背。落日荡遥悲，烈风夺天隘。荒荒孝陵树，阴嶕失拱卫。燐飞隧殿黝，哀湍奋沉濑。引睇排重闉，雄风讵彫瘵。藐兹喋血场，蚁聚争王气。聚散成古今，乐往哀长系。栖霞馀春姿，新亭空雪涕。登高我何托，色然倚天地。到海水无多，即此悟边际。浮埃蔽城飞，渴壁俯睥睨。
思乡,想家,上元前一夜宿北墅壮履内直未归即事作,华林渺渺接烟村，宿鸟寒枝似故园。人道谢家生玉树，汝怜韩昶识金根。关山往路频回首，灯火良宵独倚门。已办乞身章再上，归田心事待重论。
怀人,愁绪,任二十六鹄其兄大文以事遣温州，近以《秋日感怀》诗见寄，酬此篇,闲贫阅时物，偏易感离愁。日苦雨连夕，朝来天已秋。荒鸡鸣屋后，野水涨原头。况复故人远，短吟谁与酬？
咏物,思念,荷,几柄秋荷擢塞滩，年年芳色待人看。卉中怪底称君子，颇似岩松耐岁寒。
咏物,想家,雪,楚塞常闵雪，穷冬未为晚。欣看朔风过，想自万里远。崩腾龙沙飞，浩荡北溟卷。势排炎荒瘴，力救南国旱。悲雁飞何之，蛰龙卧终偃。至神亦憔悴，尔辈何缱绻。岁阴倏将改，天运有必反。慷慨吾何言，短衣数自挽。
怀人,想家,对月忆家园,月如银镜好当台，酒与金波一色开。乍似水南清磬发，还疑天末故人来。花间香雾蜂堪酿，雨后闲云燕欲回。芦笋正生梅子熟，小池连夜长莓苔。
思乡,想家,春日游可园感赋,古刹寻春乘逸兴，名园访胜逐清游。烟云莽苍千章木，风日荒寒百尺楼。此地芳樽尚裙屐，当年华屋已山丘。故乡亦有闲池馆，满目归鸦集暮愁。
思乡,想家,归田和答吴石湖,辛苦平生报主身，不堪老病疏归频。酬恩未有涓埃补，赐允兼蒙德意新。世味已抛庄蝶梦，故园犹及乳莺春。残生畎亩无馀事，击壤康衢祝圣人。
怀人,想家,发沅州舟中寄陈侍御二首 其一,驻节沅州整一年，束书今喜远朝天。久知按部无膏泽，自愧居官费俸钱。前度江流行思好，旧游山色别情牵。西风一夜归心切，北极恩光日月悬。
思乡,想家,怀何士信谪西河,全家离故乡，万里谪穷荒。草木疏边境，牛羊绕帐房。风声连雨雪，汉语杂氐羌。远念平生友，行吟泪数行。
田园,流泪,田家苦楚吟（己未秋作）,极目滔滔水横流，不分高垄及低畴。往来客子嗟无路，刈穫农夫恨乏舟。爨下鲤鱼闻拨刺，枕边鸥鹭见沈浮。官家不信民风苦，方拟腾书贺有秋。
田园,孤独,秋日与史子裕沽饮东村次回忽至,店依乔树邻官路，路上人多识醉翁。那管脱巾头共白，只怜对酒叶偏红。樽边篱落生凉影，林外风烟积暮空。不是此流南巷客，深村谁肯远相从。
闺怨,失意,西宫怨,汉宫中选时，天下谁为校。宠至莫言非，恩移难恃貌。一朝居别馆，悔妒何由效。买赋岂无金，其如君不乐。
思乡,想家,读袁爽秋农部诗有感,红尘十丈人如海，展读新诗眼为明。江上钓丝牵客梦，酒边吟管带离声。车轮碌碌青春老，案牍茫茫白发生。拟约丁沽看柳色，登楼恐惹故乡情。
思乡,想家,其四,琅琊复琅琊，琅琊大道王。鹿鸣思长章，愁人思故乡。
战争,想家,花马池口外,马嘶风壮出边城，千里川原一望平。白日鼯鼪跳客路，斜阳驼马走荒程。遥岑影与云天合，极塞光分沙水明。大地渺如江海阔，远来车骑若帆轻。
怀人,恐惧,桐城道中怀刘耕南,野馆回残梦，江乡忆故人。一官犹苜蓿，三径但松筠。雾雨南溟路，关山北峡春。折梅未敢寄，细把恐伤神。
思乡,想家,舟泊兰江,久客归心急远旌，黄昏喜见故乡城。帆樯绕郭人音杂，镫火临江夜市明。斜月女墙寒击柝，秋风官渡远鸣钲。归家刚值黄花节，促换轻舟趁水程。
思乡,想家,其二,又赋斜川五日诗，行将去此欲何之。一年春事仓庚报，万里乡心杜宇知。笔力早衰无痛快，词源渐老乏经奇。文章子骏惟君似，学到扬州刺史时。
闺怨,哀伤,婕妤怨,金钥封紫苔，锦茵湿红泪。永巷无风月，深宫谩歌吹。恨如合欢扇，秋来共捐弃。愿如合欢扇，薰风有时至。
思乡,想家,旅宿即事,风雨河流急，维舟意若何。岸崩人住少，野泊客愁多。宦迹歌行路，乡心指逝波。江南此三月，烟景借渔蓑。
思乡,想家,立春日寄姚小樵闽中,故园惊春至，题书寄岁阑。以君为客意，知我傍人难。鼓角严城晓，星霜旅夜寒。飞乌频寄语，那得一枝安。
怀人,想家,途次怀二丈,竹林方结社，词客日频过。笑我独长往，思君其奈何。江流秋暮急，云树故山多。鸿雁分飞处，缄情寄薜萝。
战争,失意,门有车马客,门有车马客，光彩一何都。谓从天上来，意气倾万夫。银鞍耀流星，丹毂夹华月。白马骄且驰，浮云递明灭。鸣鞘赴咸阳，执戟趋承明。二十事征战，三十成功名。出护塞上军，入典禁中直。五侯与七贵，调笑同出入。相如早还蜀，季子终相秦。如何衡门士，抱膝长苦辛。
思乡,想家,怀仲弟用登,忆别池塘秋又过，王孙春草竟如何。鸰原落日迷芳杜，雁浦西风怨绿莎。梦里青山空落泪，愁中白石共谁歌。故园好为栽松菊，野兴年来五岳多。
闺怨,想家,闺怀,静婉那成宠，娇娆枉自羞。秦娥箫已冷，湘女瑟空留。噩梦疑云雨，灵期忌女牛。未禁风绰袂，无奈月当楼。蔽膝强含意，琵琶不识愁。知谁同薄命，心欲为通谋。
山水,恐惧,游白水寺（寺左有池水四时皆白如玉色）,几曲晴纱不受尘，望中云近绿杨津。峰腰屏足疑无地，谷口闻声忽有人。静爱寺山青隐隐，圣传池水白粼粼。同来宗契兼乡契，病酒无妨更一巡。
闺怨,愁绪,春怨,花满帘栊欲度春，此时夫婿在咸秦。绿窗孤寝难成寐，紫燕双飞似弄人。
思乡,想家,拱宸楼次韵（南都作）,閒来登眺有危楼，时倚阑干望斗牛。帝阙九重浮王气，都城千雉隐高秋。故乡回首嗟王粲，上国驰心感魏犨。万里壮游方浩荡，为君含笑看吴钩。
思乡,想家,其三,金台为客动经年，北望乡山万里天。书札久无朋旧问，官居惟有老亲怜。白云渺渺西江外，归雁翩翩落日边。早晚淦头逢驿使，殷勤为我寄长篇。
怀人,思念,寄陈五先辈,春山曾共赏，一别又西风。岐路非关远，心期恨不同。暮天孤嶂静，秋水夕阳空。为有相思寄，云边送断鸿。
怀人,流泪,忆黄天倪,游丝罥空生别愁，我车欲驾羌无辀。惊风吹花溅红雨，白日西注僚丸投。青春九十行过半，天脚空随江水流。思君度日倚高阁，时把长怀寄寥廓。古人不愿身后名，但愿即时一杯乐。安得此身生羽翰，高鶱便似追飞鹤。
怀人,孤独,新春寄鲁客,雪后梅花几树开，故人忘却剡溪来。东风独倚孤舟兴，芳草青青送酒杯。
山水,孤独,游玉笥山,玉笥开山远，金坛瞰谷重。灵光流世界，瑞气浑春冬。险涩千盘磴，参差百转峰。宿云长抱殿，游鹤不归松。虎涧泉为雨，鲸楼石作钟。韭抽尧叶净，桃发汉花浓。道士随黄犊，仙人驾赤龙。丹炉七焰灭，琼箓九霞封。乱竹通飞佩，繁芝碍放筇。愧为福地客，叨蹑羡门踪。
田园,失意,闲居即事,深嶂多幽景，闲居野兴清。满庭秋雨过，连夜绿苔生。石面横琴坐，松阴采药行。超然尘事外，不似绊浮名。
怀人,孤独,暮春吟怀寄姚端先辈,无奈诗魔旦夕生，更堪芳草满长汀。故人还爽花前约，新月又生江上亭。庄梦断时灯欲烬，蜀魂啼处酒初醒。何时得见登龙客，隔却千山万仞青。
怀人,思念,旅次寄贾岛兼简无可上人,相思边草长，回望水连空。雁过当行次，蝉鸣复客中。壮年看即改，羸病计多同。傥宿林中寺，深凭问远公。
怀人,思念,附渡北行夜阻风山旗坑寄怀陈睡乡马怀瑞诸同宴,旦从故人宴，洒落坐高轩。一为风水别，中阻荒洲壖。起视迷四野，相忆夜漫漫。青蝇附马尾，利钝故随人。贞女托所天，忧乐由夫君。总为物所误，中立无缠牵。缠牵累千里，万事理固然。因兹悟至道，与君同勉旃。
思乡,想家,其二,冉冉飞云万壑低，乡心迢递夕阳西。关山木叶归来晚，兄弟茱萸插处齐。秋水平桥初拥席，寒花绕屋自成畦。樊川旧日登高地，浊酒淋浪醉似泥。
战争,想家,次韵,将军号令凛寒冰，鸡犬村村夜不惊。弓劲始知双臂健，贼多翻觉此身轻。兵戈劫运临关尽，烽火妖氛到海清。笑取虎符归故里，兹行殊不负平生。
田园,哀伤,田家杂诗 其一,生世寡所谐，驾言返我庐。我庐亦何有，桃李三两株。春过结实好，童稚来徐徐。攀条摘其实，果腹巳有馀。食竟无一事，嬉戏聊相于。时复成讴吟，似言太古初。感此三叹喟，真意我不如。
思乡,想家,韩江中秋,作客滞蛮乡，几度逢秋节。不见故乡人，空见故乡月。
怀人,想家,前山望王屋山怀蔡松年,青山深浅中，丘壑不一致。清晨登前山，高秋散幽意。千里如玦环，黛色遥相次。杳杳数峰间，閒云忽飘坠。我游王屋山，灵境仙所閟。君昔从我游，栖隐偕宿志。故人今在否，临风发远喟。
思乡,想家,寄岳阳庞推官四首 其一,君因谪宦留南郡，予亦罢官归故乡。同是凤凰池上客，江湖千里转堪伤。
山水,孤独,登北高峰顶,直上高峰顶，灵山一覆丘。烟中盘鸷鸟，天际辨孤舟。落日秋无极，同人我独愁。因之念重九，风雨不登楼。
思乡,想家,九佳,故园黄叶尽，风雪旧生涯。孤壑春先醉，同人月在怀。抱香矜独处，残梦怯寒蛙。道路云烟渺，寻芳到古崖。
怀人,思念,斋宿集禧观戏酬永叔见寄时永叔在后庙摄事,尚平故有五山期，独许迎年太液池。贝阙碧城相绚烂，石林琪树共参差。玉杯醽好经时醉，冰簟风多尽日棋。正想火龙劳陟降，更烦佳句寄相思。
思乡,想家,归故宅,曲曲清溪来往频，故园又得见先春。笋穿舍北竹绕屋，梅倚墙头花笑人。泉石几家供客眼，江山万里暗兵尘。由来轩冕多翻覆，涧水松风未是贫。
怀人,想家,寄答友人一首,旧京流滞未归人，龙性真哀默默驯。犹有星辰通寤寐，偶凭弦管濯悲辛。安心元放何劳捉，闻道柔奴已不颦。寄语故人宽见念，危时端拟一生贫。
思乡,想家,临江道中人家多植竹,远远平山浅浅溪，人家栽竹当藩篱。雪霜尽腊青如昨，风月乘春绿更滋。淡薄冷光浮莽苍，招摇清影落涟漪。故园所富今几顷，会有归来筑隐时。
思乡,想家,其二,容易开尊得故乡，况逢雪后好风光。梅花消息巡檐近，绝胜题诗寄草堂。
思乡,想家,惊秋,泽国西风一夜生，故园乔木动秋声。山川满目悲摇落，物色无心得老成。下坂牛羊知故道，亲人鱼鸟近幽情。向来豪气消磨尽，空对年光浪自惊。
山水,想家,登太山日观峰,东岳乾坤定，黄河一缕分。日排瀛海浪，天入蓟门云。鲁道伤吾志，秦碑自夕曛。未堪疏远目，万里正?氛。
思乡,想家,其四,皇天赋我知，平居动心魂。寒灰一念在，耿耿不能髡。朝北暮天池，何物为鹏鹍。故园一篱秋，夜梦常温温。物候万不齐，何由讯寒暄。琤然一叶脱，若减寥天痕。归墟不早计，感此大化奔。安能荷鸦嘴，退息南山根。
闺怨,哀伤,长门怨,不学周南咏小星，空悲玉殿锁娉婷。黄金漫买相如赋，犹胜无辜送掖庭。
怀人,思念,寄怀江西栖公,龙沙为别日，庐阜得书年。不见来香社，相思绕白莲。江僧归海寺，楚路接吴烟。老病何堪说，扶羸寄此篇。
思乡,想家,立春,令转三阳雪势降，烟花明媚捲旌幢。凭将弱柳舒青眼，度却和风到碧窗。游踏香尘人两两，鸣流清韵鸟双双。乡心忽觉随花发，谩把辛盘载酒缸。
思乡,想家,永思堂为季百户赋,青田有客季札孙，风姿玉树涵春云。少年不独能解武，老大尤喜能攻文。文武学成人共爱，一朝荐入天府内。拜官喜列执金吾，淂禄养亲亲不逮。朝回几度忆故乡，松楸目断云茫茫。蓼莪掩卷情哽咽，慈乌啼月声凄凉。每感风木情不已，移淂家山画图里。常时披阅?遐思，此恨犹如东逝水。
田园,哀伤,田家杂兴,木以不材寿，王以在璞完。君子贵俭德，荣禄胡可干。涧松何郁郁，岩柏何盘盘。岂不雪霜侵，而能保岁寒。华靡众所趋，寂枯性所安。厉此千秋节，俯仰天地宽。
思乡,想家,次韵孔常父,老翁衰迟为日久，自知不是文章手。紫微荧煌十二星，青阁彤庭掖垣右。谁令孤翼此飞栖，正似枯槎犯牛斗。诸公可亲复可望，黄钟浑宏秋水光。但论四海矧故乡，清诗翻翻鸿鹄翔，愿言与子同升堂。
怀人,失意,九逵期人日会城中既而不至作诗见怀奉荅,人日故人偏入望，洞庭烟水隔苍苍。不教缕菜传纤手，空复题诗寄草堂。老鬓金花谁斗胜，古梅残雪自吹香。寻常佳节多惆怅，何况差池负酒觞。
山水,喜悦,游仁寿寺,鹫岭回孤塔，祗林郁近城。幽人耽寂乐，秋日偶经行。岩閤萦萝细，溪庭抱竹晴。欣然坐禅榻，聊以憩尘缨。
山水,恐惧,望南斗山,城头山独占，云际斗高悬。丹壑外无地，翠微中有天。河流千古水，树绕万家烟。不尽寻山兴，清秋有暮蝉。
田园,想家,次山村小店,花开何处但闻香，高下崇冈马足僵。山驿罡风吹地白，江村新月到门黄。菜秧伤蠹因无雨，藤实成丹为受霜。年少心情最无赖，乍离乡已梦还乡。
战争,想家,送谢舍人奉使北朝,汉使下西清，胡人拥道迎。寒笳随宿堡，卫甲出孤城。犯雪貂裘重，冲风锦绶轻。山川辞国远，车骑踏沙行。授馆毡为幄，供庖酪和羹。戎王拜天赐，虏帅伏名卿。紫塞千烽静，黄云万里平。甘泉归奏日，重见凤池荣。
思乡,想家,其八,海月和潮上，风帆接画船。故乡连夕梦，景物正依然。
田园,想家,田家妇,村南村北麦欲枯，桑麻阴阴满路隅。炊黍田头行饷夫，饼炉未熟儿呱呱。鸭头长袜短布襦，平生未识铅与朱。弹筝不用如罗敷，怀金不愿逢秋胡。眼前富贵何足娱，一身饱煖自有馀。茅檐笑语寒灯孤，夜舂晓织奉舅姑。
思乡,想家,月下闻钟,二千馀里故乡月，一百八声今夜钟。今夜故乡钟与月，天将声色付诗翁。
思乡,想家,其二 山梅初绽，适值大雪，赋此索湘弟和二首,当年际此狂难遏，喜醉夜晴花映雪。而今畏冷闭门多，荒却一天香共月。故园亦有梅花窟，玉照精神光四彻。与君俱是此中人，试吮霜毫为我说。
田园,恐惧,闲居自述,荣辱不关身，谁为疏与亲。有山堪结屋，无地可容尘。白发偏添寿，黄花不笑贫。一樽朝暮醉，陶令果何人。
山水,想家,登大牢山,海上名山谁作邻，数峰高起自为群。林明夜见水底日，浪动暮疑岩下云。渺渺乾坤何处辨，迢迢齐楚此中分。那堪回首东南地，烽火连年警报闻。
田园,喜悦,始赴东山口杨柳村庄作① 其一,山中朝暮雨，溪上两三家。古岸堆榕叶，闲门扫橘花。茅茨散鸡犬，林沼涨云沙。何恨伤春事，无心恋物华。
田园,怨恨,效后村体,十载村居学养恬，未忘习气有人嫌。课僮薙草心先快，助仆移梅力尚兼。不分乌鸦啼锦树，绝怜紫燕傍茅檐。路逢野老閒相问，新岁凶穰可豫占。
怀古,失意,樊城怀古（仲山甫所封之地）,断垣衰草古樊城，胜国当年此战争。往事已随流水逝，空山犹倚暮云平。幡幢隐隐仁王寺，葭菼萧萧虏将营。登览怅然怀往哲，烝民歌罢不胜情。
山水,喜悦,游黄山寺,偶为寻幽出，扶筇亦懒拈。鹳巢依古塔，燕语入虚栏。笔下诗初就，樽中酒屡添。此游堪喜处，膝上一掀髯。
山水,想家,游凤皇山,穷日文书有底忙，幅巾萧散集山堂。一樽病起初浮白，连焙春迟未过黄。坐上清风随麈柄，归途微雨发松香。临溪更觅投竿地，我欲时来小作狂。
闺怨,想家,玉阶怨,朱甍萤影度，璧月绮疏流。牛女年年会，玉阶今夜愁。
闺怨,想家,春闺,院冷梅花玉剪流，晚风偏助落花愁。侍儿知我无情绪，不把珠帘上玉钩。
怀古,失意,梁园怀古,龙香可寻隔云爇，红愁绿惨犹未歇。著处晴烟袅碧萝，尽日春风叫鶗鴂。数株残柳不胜情，野花斑斑照宫阙。乐府新歌一字无，黄河流水一朝掘。蛇老精灵引虺过，寒影荒地堕秋月。
思乡,想家,其二,皎皎双白鹤，爱养在庭阶。岂无万里心，欲飞且徘徊。一从离乡里，星纪几迁推。春阴覆慈行，同谷嗟孔怀。长抱茂陵疾，几动庄舄哀。为念国恩重，方寸时潆洄。举头恋双阙，不上望乡台。
怀人,失意,月湾以路学正摄番江长收租长洲有怀朽钝赋诗远寄次韵为谢,学道如撑上峡船，蹉跎富贵与神仙。对床犹记听风雨，讲席何堪数岁年。少日朋侪随化尽，晚涂老病有谁怜。故人厚问今何似，筋力虽衰尚服田。
怀人,想家,又次郭舍人见寄韵 其一,鸥鹭忘机我息机，又随春涨往仍归。故人不隔山中讯，新燕相忘巷里扉。翰墨有缘如月印，絮萍无定任云飞。遥知活泼源头水，有客吟诗坐钓矶。
田园,哀伤,秋澜村,新波曲岸柳垂丝，信宿閒斋小憩迟。底事春来亦秋意，为予西望每凄其。
怀人,想家,忆王履方,江头今日少风埃，时有閒云出断崖。入网河豚来近市，争巢野鹊堕空阶。偶行芳草得佳句，不见故人无好怀。愁送客帆西去尽，日随潮水到秦淮。
思乡,想家,其二,下若槎头鲙，松江巨口鲈。嘉鱼吾所欲，美味尔终输。一食轻生惯，频年入馔无。故乡弛海禁，应得饱春厨。
思乡,想家,其四,家住清溪上，山光满竹林。共怜簪组累，徒系故园心。
咏物,孤独,雪,漠漠年华晚，霏霏夜色分。江明非借月，树重或兼云。始讶花惊阵，翻愁鹤失群。梁园词赋客，飘泊独怀君。
怀人,思念,寄程光禄无过,光禄燕京旧有名，衔恩遥出豫章城。才华佐郡多清洒，指点西山放逸情。飞梦终宵依剑舄，登龙何日慰生平。楚天搔首相思剧，双鲤沧江远寄声。
思乡,想家,雪夜镇宁公馆承严大夫载酒,念尔淹金筑，怜予访碧鸡。路岐簪乍盍，风雪酒频携。宦计看俱拙，乡心话转凄。河桥明月袂，挥向博南西。
怀人,思念,和萧伯章见寄,王孙文采盛，千里入神交。贫极锦囊在，愁来金盏抛。雨迎龙出峡，云护鹤归巢。欲寄相思意，梅花霜后梢。
田园,想家,田家乐,东家西家蚕上簇，南村北村麦白熟。小儿腰镰日早归，大儿去就田间宿。斗酒相邀不为薄，邻翁相对且斟酌。圣主当阳亿万年，年年岁岁田家乐。
思乡,想家,屡上疏不报感赋,日暮空林鸟雀还，衙斋萧瑟似投闲。封章徒洒疮痍泪，阊阖谁开虎豹关？壮士有心思蹈海，愚公无力可移山。故园蕙帐悬秋月，梦里泉声落枕间。
送别,想家,奉送六舅归陆浑,伯舅吏淮泗，卓鲁方喟然。悠哉自不竞，退耕东皋田。条桑腊月下，种杏春风前。酌醴赋归去，共知陶令贤。
咏物,流泪,雨,细雨如丝引，空濛夹雾轻。沾衣才见湿，落叶更无声。旋入行云去，常滋蔓草生。檐楹聊骋望，徙倚更多情。
山水,失意,望黄山,小楼秋树里，正面剪刀峰。远近阴晴变，朝昏紫翠熔。一方青玉案，万朵绣芙蓉。何日寻幽衲，来移化石松。
思乡,想家,子醇雨后陪宿道馆有赠,春灯着花照春雨，窈窕仙宫对床语。龙池冥冥杂花寒，鱼书雁信多愁绪。一百五日又已过，二十四桥何处所。容台美人锦绣肠，能为楚歌歌白苧。候我明光起草馀，更约城南看花侣。长安风尘缁素衣，故园魂梦牵春渚。三军草露白铁袍，五侯宅第黄金炬。闻鸡起击珊瑚鞭，共慰此身同逆旅。
送别,喜悦,送梁四归东平,玉壶挈美酒，送别强为欢。大火南星月，长郊北路难。殷王期负鼎，汶水起垂竿。莫学东山卧，参差老谢安。
闺怨,流泪,会昌宫词,羽节貂裘谒内庭，太和公主发初星。御前细说和番事，六院都来堕泪听。
思乡,想家,晚步东庵,薄晚登山屐，霜林脱叶飞。中间看月上，低处觉烟霏。鸡犬近相接，人家远独稀。故园应好在，凝望客思归。
思乡,想家,其十九,皎皎罗帷月，揽之有馀辉。寤言守长夜，依依未能归。故乡无不可，道路亦何为。客行各有怀，谁知我心悲。出门一以望，浩荡沾裳衣。
怀人,思念,蒲圻城头晚眺有怀仲丹都中,山山黄叶兼红叶，松竹萧森掩映之。云里谯楼双塔迥，鸟边暮雨片帆迟。风光绝妙秋深后，客思苍然独立时。忽见洞庭霜橘至，故人京国最相思。
田园,孤独,水村,茅屋三椽徬浅沙，门前蒲柳绿交加。凫鹥并宿藏荷叶，蛱蝶双飞绕菜花。甘雨一犁滋谷麦，轻烟数里接桑麻。晚风天际孤帆客，舣棹来寻卖酒家。
怀古,想家,咏史诗 长安,关东新破项王归，赤帜悠扬日月旗。从此汉家无敌国，争教彭越受诛夷。
悼亡,哀伤,哭文溪 其一,满襟和气任天真，岂意俄成千载人。笃厚西都诸老传，宦游南海宰官身。竹君所幸存中子，荀氏何妨有二仁。早及相门今白发，传来哀讣倍酸辛。
战争,想家,送刘侯赴大理,万里南云入马蹄，蛮酋迎拜过阿黎。将军拔剑歌玄武，使者乘轺祀碧鸡。六诏星文开井络，两关鸟道插天梯。圣朝谋帅先诗礼，努力筹边息鼓鼙。
咏物,想家,鸂鶒,满身文彩漫成愁，一曲清池强滞留。翘足有时双睡去，梦魂依旧绕沧洲。
思乡,想家,苦寒归心愈切次胡可泉韵,囊无杨震四知金，手种桓温柳十寻。残菊傲霜如恋客，栖鸦带日自投林。间来曝背犹堪献，惊起冲寒苦未禁。梦绕故园春事里，烟波门巷落花深。
悼亡,想家,哭梁海曲① 其一,故国追欢三十秋，晚来避地共离忧。大夫世业唯经笥，处士终身一钓裘。墓木剑悬期季札，灵床琴在恸王猷。定知化鹤归城郭，不似寻常但首丘。
田园,想家,录村妪言,卖却娇儿换豆归，岂知种豆尽为萁。空令骨肉东西散，不得杯羹疗母饥。
思乡,想家,和三乡诗,南北千山与万山，轩车谁不思乡关。独留芳翰悲前迹，陌上恐伤桃李颜。
田园,哀伤,除日早饭田家,田家无节序，除日亦寻常。破釜初炊黍，空槽旋压浆。瓮寒齑结凌，窗湿纸粘霜。远役如堪免，长贫不敢伤。
悼亡,哀伤,哭董彦孚,川流日夜去，逝者乃如此。平时所知人，强半今为鬼。顷者哭子兄，泪积垢未洗。宁知少日间，俄又哭董子。忆昨招君谈，时维六月朏。君方以病告，一卧不复起。启手无别言，恸哭长已矣。初君在童丱，警敏无与比。读书五行下，大父尝窃喜。谓当寄门户，竟以韦布死。死生事亦大，谁能独免耳。愿沾甘露味，倘悟无生理。
思乡,想家,其二,永夜胡笳啸蓟门，万方玉帛罢朝元。卢龙间道烦鸡羽，白虎何时上兽樽。画衮圣人犹菲服，看花小吏自朱轓。吞声野老无家别，兔麦凫葵满故园。
田园,想家,夏日邀朱令君饮楮村石淙,山公在襄阳，日醉习池月。歌声起铜鞮，至今名未歇。我侯有仙标，邈与世人绝。抱琴出邑郭，来采石淙蕨。石淙何潺湲，流水喷玉屑。萧飒洞壑鸣，五月寒人骨。方塘一片石，混沌本无缺。自从庖羲来，画作赤文裂。远望峡水流，犹似天山雪。此中有真赏，欲语不可说。扫苔卧石坪，山月归可挈。
怀人,想家,寄刘季德,故人踪迹久相违，何事犹然一布衣。九鲤烟霞归草屩，五羊山水寄金徽。竹期王子重来看，花向刘郎别后飞。千里停云情不浅，秋风莫遣雁鸿稀。
思乡,想家,自新安江至钱塘舟行绝句 其一,才过草市溪边舍，复转岑山月下砻。维舟直傍滩声宿，要使乡心一夜空。
思乡,想家,上元次学翁兄,春似高人唤不来，轻寒钟鼓自相催。年华未了供灯市，节意聊堪托酒杯。菜甲半存冰地裂，桃花预约雨时开。故园风物今何似，惟有初心不受埃。
田园,哀伤,宋理宗赐福王与芮雪景为郑村汪宗裕题,瑶峰玉树玛瑙坡，宝祐墨本来宣和。天山羝乳纥干雀，此景此意将如何。御笔中题福王字，生绡上遣龙图志。凤山日永万机轻，廊庙几人同受赐。天人想像冰雪颜，好文亦自非等閒。诏书屡表濂洛辈，词翰却在陈隋间。三百年来惊物换，散落尘寰充一玩。摩挲为赋怀古篇，安得虹光射霄汉。
思乡,想家,壬寅元旦,且喜循陔在故园，新传祥瑞到乡村。高堂正举齐眉案，元日初开献寿樽。暗想风光随地转，回思天语觉春温。归装剩有龙宾赐，难染丹毫纪圣恩。
思乡,想家,其二,故乡回首白云飞，同逐飘蓬君独归。在昔庭阶多玉树，祗今门巷少乌衣。赋成思旧宵闻笛，歌就登山晓采薇。他日重来华表鹤，人民城郭是耶非？
思乡,想家,和南强过新居韵,数椽聊托此身微，未老怀安是失机。海鸟飞来风太恶，邻鸡啼罢日初晞。污人黄土时遮扇，隔水青山待振衣。犹有少年书剑在，那堪长掩故园扉。
山水,思念,登开化寺白贲亭,秋霁涛江气象宽，龙山亭耸凭云端。老僧欲快吾心目，旋剪当轩竹数竿。
思乡,想家,中秋夕沛河汎舟 其一,玉镜中天挂，金波大地流。河明千树色，秋满万家楼。迥夺鱼龙卧，平添乌鹊愁。故园卢女瑟，应复问刀头。
田园,失意,东黄龙雪村,一别龙峰五十年，堪嗟尘世事茫然。门前旧日长松树，恨杀春风啼杜鹃。
山水,恐惧,登桑洲岭（和法镜寺）,冒暑陟崇冈，登降倍艰苦。筱箨翳行迹，石径莓苔古。盘回鸟道赊，飒沓羊肠聚。流汗湿衣襟，似沐晴霄雨。扪萝喘复苏，风叶相吞吐。屐齿笑群岫，一一低可数。绝巘费跻攀，自晨已及午。仓皇饮松涧，投筇竟忘取。
田园,哀伤,宿蓝桥村,驿路迢迢暮色催，苍茫托憩碧山隈。登楼树杪浮青蔼，眺望岚光卷紫堆。牧竖已横牛背返，山花犹带夕阳开。桥头多少劳人迹，浪说当时仙子来。
怀人,思念,寄江南逐客,二年音信阻湘潭，花下相思酒半酣。记得竹斋风雨夜，对床孤枕话江南。
闺怨,想家,春闺二首 其一,罗袖裁全疋，轻盈出桂房。柳眉莺睥睨，花靥蝶颠狂。夜月求凰调，春风堕马妆。良人知未返，较猎入长杨。
怀人,思念,将往平湖寄白沙,石翁何处是，何处石翁心。南海梦长到，平湖别亦深。桨移花在荡，瓢饮月同斟。明日南川至，相思各苦吟。
战争,想家,入塞（一作横吹曲辞 入塞）,将军陷虏围，边务息戎机。霜雪交河尽，旌旗入塞飞。晓光随马度，春色伴人归。课绩朝明主，临轩拜武威。
思乡,想家,夏日怀友人,松风消大暑，长日坐高林。路断千峰合，天垂万木阴。偶然成客梦，一半是乡心。得句无人赏，年来欲废吟。
怀人,想家,喜望之量移兼寄,岭海投荒日，燕台望远时。三年一消息，万里转相思。归雁先知暖，惊乌尚绕枝。湘江催发棹，预报北来期。
思乡,想家,襄阳蹋铜蹄,青蒲没汉水，白马度襄阳。男儿但得意，何处非故乡。
思乡,想家,舟中病感,寒望舟中远，乡心病后多。万山通越水，孤棹杂吴歌。霜巳丹枫甚，吾如白发何。倦游常药物，归思绕关河。
思乡,想家,和圣俞食笋,犀皮包玉束作斤，有馈为子盘中珍。爱之不欲食客众，夜密置酒呼其邻。作诗盈纸颇瑰怪，胄出恐是龙之真。流涎溢吻极称诧，两都无芹吴无莼。念我故园事栽插，独于此物尤勤勤。春芽怒迸地皮裂，采掇入撰无虚晨。独留晚出补林罅，几日不见长过人。新梢秀叶动清景，荫藉往往铺吾茵。而今安得复致此，腹饱藜苋身埃尘。
思乡,想家,其六,旧业荒芜尽，中年仕宦疏。任饥儿女色，懒复女朋书。落叶愁难扫，名山愿已虚。故乡春梦里，父老话菑畬。
思乡,想家,南泉岭,朝登南泉岭，午过南泉坂。始辞山木阴，已觉川原晚。篮舆颇轻安，风袂自萧散。行道虽逶迟，遇物足延玩。脩篁净娟娟，寒水清练练。因之怀故园，秋花露初泫。
思乡,想家,自金阊夜至吴江,笠泽江流过女墙，片帆挟雨下金阊。春波青雀长浮动，夜入垂虹入莽苍。高唱松陵人一往，孤吟枫落思何长。故园咫尺还山路，归梦无须到草堂。
思乡,想家,其四,尘寰冥路两茫茫，何处青山认故乡。破镜已分鸾凤影，遗衣空带麝兰香。梦回孤馆肠千结，愁对残灯泪万行。抱痛苦嫌胸次窄，也应无处著凄凉。
思乡,想家,其二,忧世空惊两鬓丝，故园回首隔天涯。腊梅花放春光近，想见离怀共抚时。
思乡,想家,其三,滏水午桥曲，遨游即锦江。鸥盟依雪棹，渔酤泛春缸。仕迹惭冰镜，乡心傲碧幢。入林甘自矢，漫隐学南淙。
山水,愤怒,游山和白沙晚酌韵十首 其五 青萝嶂,山下沧溟环一溪，目中全粤了无迷。未将太华从头数，已觉星辰拂袖低。放达祇须三五伴，鍊神安用百千提。明朝更住孤峰顶，肯与坡翁咏雪泥。
思乡,想家,次韵伯明谢九和灯圆,火蛾市里珠论斗，面茧筵中芡满盘。犹记薰风初作穟，不知春雪解成团。圆疑藻井重光漏，美在灵砂一粒丹。食罢乡心渺无赖，江楼灯月好谁看。
闺怨,哀伤,生查子 春闺 俱戏用药名,明日杏初红，新来黄白瘦。栀子几时回，验取丁香扣。兔丝蔓已长，枳壳花开又。结哽画双蛾，青黛眉儿皱。
怀人,思念,韶州道中忆友,龙州至韶州，两见日明昼。自馀两月来，千里如甑覆。岂宜蒲柳姿，禦此阴霾候。我行庾岭深，君渡洞庭久。相思远茫茫，魂梦忽相守。无因一寄音，飞鸿□寒湫。
思乡,想家,闻秋虫有感,秋虫集草树，凄声亦何繁。行子在远道，岂不思故园。黍稻上丘陇，鸟雀亦忺喧。田园可将老，轩冕何足言。
送别,想家,送贺秘监归会稽诗,业盛王公秩，名高绛老年。遗荣谢圭组，得志学神仙。去国风为驭，还乡海作田。何当曳凫舄，万里更朝天。
思乡,想家,忆弟凤龙,京华作客又三年，骨肉分携各一天。亲舍有云空自望，乡书无雁倩谁传。谢池草长春多梦，姜被寒生夜不眠。自是欲归归未得，月明千里寸心悬。
悼亡,哀伤,哭同邑何先生敬修因追悼曾侍郎得之,前年祖送曾礼部，此日又吊何先生。文章传世如不死，德义持身俱可贞。五桥流水自呜咽，翠屏落月犹凄清。哀歌一曲别千古，二老有知那忍听。
闺怨,想家,秋闺曲二首 其一,八月秋风起，揄关正雪花。何因吹妾梦，万里到龙沙。
战争,想家,秋塞曲,塞云垂天胡草肥，胡儿牧马向金徽。赤城刀斗日夜急，黄沙羽檄纵横飞。汉皇立下明光诏，将军起披金铁衣。熊罴百万夜出塞，骠骑寻常朝解围。捷音一日走千里，试问三军归未归。
思乡,想家,东风,知尔新从海外来，晓窗吟坐思难裁。堪怜时复撼书幌，似报故园花欲开。
田园,想家,江村苦雨,雨脚何时住，江流逐日深。一寒违众务，百虑集归心。夕景含饥色，春光堕积阴。去年携酒处，月满杏花林。
咏物,想家,芭蕉,宵来轻雨蕉声送，蕉雨流情情欲冻。燕领春风窥几时，开帘放出天涯梦。
思乡,想家,题徐士振蜀路看梅卷,綵服曾游锦水滨，见梅如见故乡亲。当时鼓棹难为别，此日挥毫欲写真。万里蜀山频入梦，一枝春色远随人。欧阳翰墨名当代，赠尔寒梢数萼新。
思乡,流泪,题户诗,枕有思乡泪，门无问疾人。尘埋床下履，风动架头巾。
战争,想家,送张大纲受职之京,公子文才出将门，赋诗长日坐江村。青云晓合三军策，华月晴开万里樽。长路关山赡北极，壮游江汉问真源。怜君早佩封侯印，玉帐题书入故园。
闺怨,想家,闺情,娟娟却月眉，新鬓学鸦飞。暗砌匀檀粉，晴窗画夹衣。袖红垂寂寞，眉黛敛衣稀。还向长陵去，今宵归不归。
田园,想家,杏花村,池阳二月春风深，清江水溢春波新。波影摇红上春树，枝头春色开遥岑。遥岑曲曲青帘下，湘帘半卷花枝亚。宝马嘶回金犊车，千金不换春风价。谁家铁笛暗飞声，芳草天涯无限情。古坞藤垂莺语路，明湖翠冷远山亭。醉来欲傍黄公住，不记当年放歌处。笑指高楼杨柳边，又向前村踏花去。
思乡,想家,急雨,急雨抛砂响，惊风伐鼓过。漏从孤馆永，愁入病身多。辗转思乡井，依稀梦薜萝。得他庄叟罪，忧焰日焚和。
山水,失意,游蒜山 其一,杖策期我侣，极目烟岚飞。披径蹑层冈，缘源面修埼。空水寒无姿，淡绿生已微。蹉跎一老僧，隔涧开山扉。延客坐松寮，梵响生清机。谷幽光易暝，江远声逾稀。众籁窅然合，心清无是非。憩久神弥惬，徙倚怛忘归。举手谢前岭，逶迤穷林霏。
思乡,想家,寄赵山人,别来音书何太稀，塞南日日秋鸿飞。青山一去谁消息，白发双垂今是非。岁月祗穷词客路，薜萝难负楚人衣。故园剩有沧浪水，寒雨江枫吾赋归。
战争,哀伤,从军行,天子徵兵事朔方，丁男壮大当戎行。晓度玉关随铁骑，夜闻羌笛落秋霜。秋霜凛冽黄云飞，地远天长雁到稀。贺兰山下鬼号哭，白草原头未解围。忆昔辞家多诀绝，陇头流水皆呜咽。母缝衣带与我穿，妻炊扊扅与我别。别来身世总如何，枕卧戈霜侠气多。雪耻报雠今日事，男儿羞说木兰歌。
思乡,想家,南行途中寄钱塘亲友,万里移家入瘴烟，故乡音耗若为传。衡阳自古无来雁，况去衡阳又八千。
悼亡,哀伤,哭李冢宰,丹旐飞飞江水滨，失声知已丧元臣。谁将消骨陈张禄，终履危机祸长民。才拟干将偏易折，魂销犴狴竟难伸。山丘华屋寻常理，独有羊昙泪满巾。
思乡,想家,访周子吁小酌水木轩,爱尔官斋里，居然隐者同。远山当户入，瀑水隔溪通。蔓草牵风碧，薇花坠雨红。故园经乱后，翻不似南中。
思乡,想家,其三 望黄鹤楼,黄鹤楼前秋水长，江天北望远苍苍。白云千载归何处，此日孤吟自夕阳。蘋蓼又围新睥睨，汀洲犹见旧艅艎。谁家短笛城头起，不为烟波有故乡。
思乡,想家,秋夜有怀,雨后新凉下碧梧，乡心一夕雁南徂。寒蛩白露秋深浅，破屋青镫梦有无。花萼楼空衾枕寂，竹林人去酒樽孤。买山钱向何人贷，十载春明祇故吾。
悼亡,愁绪,哭邵均衡二首，甲戌稿 其一,谊交三十载，夷险实同途。命薄时终蹇，人亡道益孤。伟材名宪识，归榇稚儿扶。一片伤心泪，频挥眼欲枯。
怀人,想家,寄和常理斋四弟二十一首（今存十三首） 其二 闻莅任后民有青天之诵,蚕丛飞度望如仙，利器新硎正及年。浑视充人皆赤子，别开西土一青天。劳于案牍酬时望，拙在催科慕昔贤。万里民谣邮置速，分明远送故人边。
怀人,哀伤,次韵林楙南秋兴见寄,秋阳晃朗秋江前，秋山崷崒飞鸟边。待扶仙人九节杖，去采玉井千叶莲。一丘一壑不在我，或用或舍其如天。故人谪官卧空谷，谁与晤语情凄然。
思乡,想家,除夕意绪甚恶答陈石遗,乡思如潮不可缄，连床何限语詀諵。即今除夕非佳节，莫向桃符署旧衔。天下诗才衡左海，故园胜处负楞岩。买山未是巢由事，江水犹应鉴至諴。
田园,喜悦,渔村,吴江本泽国，渔户小成村。枫叶红秋屋，芦花白夜门。都无三姓住，漫可十家存。熟酒呼儿女，分鱼喧弟昆。不忧风雨横，惟惮水衡烦。鸥趁撑舟尾，蟹行穿屋根。怡然乐生聚，业外复何言。
怀人,思念,寄友,荏苒三年别，相思岂世情。寻僧同雨出，载酒并船行。河上青蘋老，林间白露生。莲花五千仞，待尔蹑峥嵘。
田园,失意,半村过访不遇留诗而去仍用前韵报之,穷年辛苦习雕虫，寸管含毫感慨中。门柳曾窥青眼客，山禽时下白头翁。新秋月色流河漠，极浦莲房落渚宫。莫问主人何处在，樵舟未返一溪风。
山水,想家,都昌道中望庐山思故乡,肩舆终日在山间，忽见庐山忆雁山。我亦无心入莲社，愿随征雁及秋还。
怀古,想家,洛阳怀古,春风吊古洛城边，一望川原思渺然。绿野堂堙空宿燕，洛阳城废不闻鹃。成周故国寒烟外，汴宋诸陵夕照前。独有涧边流水在，沧波东去自年年。
山水,失意,游拈花寺有感,凤舞龙飞下九天，拈花两字至今传。千峰隐约危阑外，万柳萧疏落照边。修禊几经名士醉，吐茵曾说相公贤。莲塘花屿今何处，回首山门一惘然。
思乡,想家,其三,天风吹海涛，晴籁生林表。送我蹑云磴，高空极天杪。气敛不敢肆，俯首瞰飞鸟。江帆片叶微，越山一螺小。目送西南云，乡心几萦绕。
思乡,想家,其九十八,生儿岂免涉江湘，身世无成耻故乡。人事由来多错忤，知君不是故相忘。
思乡,想家,高唐州,三月春光欲暮时，故园回首意兼悲。道傍杨柳心枯尽，犹有青青到远枝。
思乡,想家,初寒夜坐雨中有作,云物愁经眼，灯窗坐转幽。袷衣绵未絮，夜雨屋如舟。藤蔓亲三径，芙蓉病九秋。故乡消息早，笳鼓近苏州。
怀人,思念,寄君时宿直,天寒不归汝安否，日暮有怀如此何。丈室全如在林壑，重云漫不见星河。高风侧听雍雍雁，濡露长悲蓼蓼莪。不是不知诗废事，相思不寐自成歌。
思乡,想家,芦沟桥,西山笼雾晓苍苍，一线桑乾万里长。最是征夫望乡处，芦沟桥上月如霜。
田园,失意,泊雷公步涉豫章境江流淼漫烟村夹岸景色横出顾挹不暇舟中偶获古风一首,我昔阅画图，酷暑江天景。是行不作难，巨舰寄萍梗。柁楼一放目，合付诗管领。烟雨山出没，浦溆林逾静。水行三四家，蓑篷事畦町。闲牛负乌鹊，散牧无人境。淼淼万顷波，撇掠小渔艇。南风吹霁月，碧玉兼天净。清绝乃如许，独恨句非警。强作捧心颦，语出辄肯綮。共载多骚人，解颐埒匡鼎。模写入新诗，敢惮再三请。
咏物,恐惧,杏花,春意竞喧嚾，撩人半出垣。红轻销醉色，粉薄露啼痕。摇动春疑闹，开齐昼觉繁。深藏沽酒店，斜绕劝农村。依柳莺多语，偎桃坛暗翻。枝寒横晓月，窗白映晴暾。坛静飘琴荐，林幽灿药轩。隔帘微雨夜，香到欲消魂。
思乡,想家,怀孙子稐,凉秋瘦若此，之子意如何。愿附天边月，伴君应更多。乡心建业水，寒讯洞庭波。容易一年过，西风老薜萝。
田园,想家,山行经村径,一径有人迹，到来唯数家。依稀听机杼，寂历看桑麻。雨湿渡头草，风吹坟上花。却驱羸马去，数点归林鸦。
思乡,想家,又口号四首① 其一,洛阳亭下昔埋轮，当道豺狼不避人。今日黄花故园酒，独携野鹤伴閒身。
悼亡,孤独,哭赵弟,李子东游春复春，王成卖卜死河滨。最怜旅舍埋金客，犹在徐州作酒人。
思乡,想家,其二,野况撩乡思，虚舟掷岁华。性恬堪混俗，秋惨故宜花。抚景晋风在，引觞陶兴赊。故园今日里，农事足桑麻。
思乡,想家,婴桃瓦当歌,婴桃转舍最后出，甘泉平乐纷流传。懈予昔箸新附考，谬以含鸟笺青编。婴之为义乃言小，当春特荐登豆笾。木旁增益起后世，转使正义生缠牵。陈君一跋特明畅，扫除异说归真诠。斲冰积雪临岁杪，故乡景物偏流连。灵威大文不可见，韩陵片石频磨研。古来篆籀日漫漶，赖有金石余雕镌。幸矣斯器藏大雅，岂令过目同云烟。
思乡,想家,十二月重渡江东归用前三字韵,江头十二月十二，忆昨开帆三月三。山川南北俱经遍，气候寒暄已饱谙。月色下澄江更远，潮声惊破梦初酣。君恩难报亲庐近，国事乡心总未堪。
思乡,想家,睡起,生涯甘分寄耕桑，山色围门水绕墙。困病久惩耽酒癖，爱閒犹有和诗忙。檐冰滴砌春犹冷，野马浮川日渐长。旧事老年多记忆，故园归梦正悠飏。
思乡,想家,其二,经世无才慕管萧，风尘搔首故乡遥。瘦藤忽梦寻梅去，袅袅寒溪独木桥。
思乡,想家,其五,华表峨峨有夜霜，海天愁思正茫茫。遥知汉使萧关外，泣上龙堆望故乡。
怀古,哀伤,邺中怀古,漳南望断客愁新，往事悠悠起战尘。地下奸雄无用处，别时歌舞可怜人。河声入梦俱成泪，草色生秋不计春。欲向西园访公子，夕阳黄叶落纷纷。
战争,想家,登遵化城楼,地道通辽海，山岚隐蓟门。登城秋草遍，拂剑早霜繁。清切闻芦管，苍茫见塞垣。健儿屯北戍，战马出中原。羽檄黄尘动，牙旗白日翻。穷边思李牧，异代感刘琨。旅况聊成赋，戎机未易论。从兹谢游好，归卧旧山樊。
怀人,想家,送怀以仁法师归钱塘,西湖茭笋夏如玉，龙井杨梅旧有名。白发故人千里去，青山独客此时情。呼猿洞口萝龛老，石蟹泉头茗碗清。回首天涯来往迹，海门潮落又潮生。
怀人,思念,送史判官奏事之灵武兼寄巴西亲故,中州日纷梗，天地何时泰。独有西归心，遥悬夕阳外。故人奉章奏，此去论利害。阳雁南渡江，征骖去相背。因君欲寄远，何处问亲爱。空使沧洲人，相思减衣带。
怀古,失意,咸阳怀古,阴阴柳色乱啼鸦，三辅人烟落日斜。白帝难销天子气，青门空老故侯瓜。地形有险称天府，秦树无情锁汉家。渭水向东流不住，贾生高论至今嗟。
田园,想家,渔村意,丙穴鱼来江尽头，玄真卜筑更深幽。对门灯火三家市，何处烟波万里舟。明月竹枝扬子夜，西风木叶洞庭秋。棹歌一曲閒来往，指点侬家鹦鹉洲。
思乡,想家,松滋县,最爱松滋县，清妍似故乡。碧湖浮片月，红树着新霜。见客征鱼税，思兄感雁行。峡州知不远，云际叠青苍。
悼亡,失意,哭孙信道,悲君刻意异时流，十载经春着敝裘。新陇预知成马鬣，旧书何苦似蝇头。孟郊骨相终赍志，贾谊才能竟不侯。寂寞声名千古事，定知无益夜台幽。
思乡,想家,冬夜集梁园水堂,千门初月动笳声，秉烛虚堂夜气清。大漠风云乘塞入，危檐星斗落尊明。交情四海谁悬榻，天意中原未厌兵。亦有一丘堪自老，故园东去虎纵横。
战争,想家,出嘉峪关感赋四首 其一,严关百尺界天西，万里征人驻马蹄。飞阁遥连秦树直，缭垣斜压陇云低。天山巉削摩肩立，瀚海苍茫入望迷。谁道崤函千古险，回看只见一丸泥。
闺怨,想家,长门怨,闻道昭阳宴，嚬蛾落叶中。清歌逐寒月，遥夜入深宫。
闺怨,失意,闺友戏呼余为女书痴偶成一绝聊以见志,几回惆怅叹蛾眉，寂处深闺未有师。但使一朝通妙义，不妨人唤女书痴。
咏物,惊讶,芦花,秋风摘索铺寒雪，败叶枯条互明灭。淡荡閒塘摇夕阳，横斜断岸凌高节。无言咄咄日书空，执礼拳拳意绵蕝。望极氍毹铺纠结，渔歌何处声凄切。
怀人,孤独,自梧溯江上桂林与庄大参联舟夜话慨然有怀京洛之旧时嘉靖乙丑至前一日也,梧江桂岭天南尽，江上联舟夜语馀。镇日蛮烟青兕出，孤灯瘴雨白鸿疏。寒开吏部床头酒，閒傍中郎枕上书。忽忆旧游同舍客，年年端拱拜宸居。
怀人,想家,閒居咏怀奉寄黄士明黄亮垣韩绪仲三太史,老向明时幸戮馀，遥缄天上故人书。杖头欲问青藜火，鼎足谁分白玉除。毕世云泥空臭味，半生丘壑任居诸。行吟泽畔身犹健，剩作人间老蠹鱼。
战争,想家,东平官舍,晓鞭驿马入东州，瘦骨棱嶒怯素秋。天地不仁人去国，江山如待客登楼。市沽鲁酒难为醉，座咽胡笳易得愁。日暮凭阑穷目力，一行征雁塞边头。
田园,哀伤,病中郑南村至,病身如鹤寄枯林，浮世无人识此心。不是君来相问讯，四檐风雨入呻吟。
田园,想家,夏五闲居八首 其一,始春游广陵，仲夏返敝庐。出如谋食鸟，归似止泺鱼。江湖巳相忘，三叹无定居。开窗延众绿，检我床头书。
思乡,想家,次韵逢使君寺丞见赠,冰花零乱飞庭户，夜色晶莹似三五。诗仙晓赠白雪篇，便觉清风追吉甫。区区五斗不知疲，故园应有北山移。冻冷不暇搜佳句，千里归心到乡树。
思乡,想家,长安旅夜闻春雁声,归计偏输旅雁先，南来犹及早春天。数行向夕流清响，几点横空带暝烟。书札侵寻寒岭外，乡心摇曳暮云边。上林何处传消息，坐听残更思渺然。
思乡,想家,宿灵山院,灵山未是别乡山，回首吾庐咫尺间。明日出山家渐远，乡心从此上愁颜。
战争,想家,寄黄梦授机宜,少年秋赋险横飞，晚去从军脱布衣。只见乡评推孝行，岂知俗效在兵机。黄云古渭边烽断，春草临洮战马肥。了取功名上麟阁，莫因昼锦苦思归。
田园,孤独,闲居初冬作,香碗蒲团又一新，天将闲处著闲身。东窗换纸明初日，南圃移花及小春。妇女晨炊动井臼，儿童夜诵聒比邻。早知闾巷无穷乐，悔不终身一幅巾。
战争,想家,施均父孝廉从军河陇追赠以诗,高秋匹马赋西征，万里关河壮此行。长揖军门称上客，乱题诗壁有边声。料量星海番戎界，变置天山郡县城。期尔凌烟书姓氏，他年谁识鲁诸生。
田园,想家,深村,深村蒲稗里，细雨草堂归。逆水河鱼上，穿云野鹤飞。朔风摇鼓角，秋色隐旌旂。累日柴门闭，平芜没钓矶。
思乡,想家,三月十九日夜极冷,谁勒馀寒不放回，春深犹煖地炉灰。乡心忽向灯前动，夜雨先从竹里来。鶗鴂已如莺百啭，酴醾那复雪千堆。调糜煮药东风老，惭愧茶瓯与酒杯。
思乡,想家,狱中闻母丧,手执家书悲故乡，萱花一夜老高堂。忍看泪滴成流水，愁听机声过短墙。身上衣裳针线旧，眼中形影梦魂长。杜鹃不惜王孙恨，啼断东风几夕阳。
怀人,想家,送李永怀归东平,霜花初下雁南飞，葭菼苍苍柳欲稀。落日故人千里别，寒风汶水一帆归。盛年典郡民皆爱，清代成名志不违。几度都门聚还散，何时同返故园扉。
思乡,想家,梅花借喜雪韵 其一,老去风光报答难，树头春律喜新班。忽惊断岸一番雪，便忆故园千叠山。斜日淡烟茅舍外，冷香幽韵竹篱间。玉壶虚佐寒窗静，不敢呼童取次攀。
怀人,思念,中秋宴集黄园与述叔谭诗并寄树人日本,去年今夕谭诗地，明月高楼世已遥。万影接天惟自俯，一舟临水不堪招。故人颜色疑秋梦，往事凄迷有落潮。剩欲缄愁寄东海，露深回雁正萧萧。
思乡,失意,与李文举登梦野亭,樽俎相逢散百忧，虽非吾土共登楼。天边云送荆王雨，江上枫彫宋玉秋。华发不堪怀故国，清杯相与散牢愁。清谈七泽谁强健，莫学骚人赋远游。
怀人,思念,对月寄同志,霜满中庭月在林，塞鸿频过又更深。支颐不语相思坐，料得君心似我心。
怀古,想家,题西施浣纱图,白石澄流水，春来坐浣纱。青杨愁隐凤，玄发乱飞鸦。倚玉浑无色，传神赖有花。蛾眉如淡扫，不在野人家。
田园,想家,夏日村居次焦山郭次甫韵,万里天光海气凉，阑干十二海天长。粟舂铁树飞泉响，酒压金茎玉露香。柳岸客过桃叶渡，柴门人指杏花乡。阴阴绿树江村晚，倦鸟归来带夕阳。
送别,想家,送永寿王赞府径（一作遥）归县（得蝉字）,当官接闲暇，暂得归林泉。百里路不宿，两乡山复连。夜深露湿簟，月出风惊蝉。且尽主人酒，为君从醉眠。
山水,想家,登方山,短筇匹马迎天风，千山万山江之东。秋愁一夜起大壑，白云无数吹晴空。幽人石路赠瑶草，楚色江上愁青枫。高歌明月听湘瑟，斗酒胡霜飞塞鸿。王孙何事不归去，摇落淮南芳桂丛。
思乡,想家,其二十,万里非吾土，三年失我常。只愁鸢跕跕，敢作鹤昂昂。白竹连闽越，黄云入夜郎。何时返栖息，谁为问桃娘。
战争,想家,白沟行,白沟河边蕃塞地，送迎蕃使年年事。蕃使常来射狐兔，汉兵不道传烽燧。万里锄耰接塞垣，幽燕桑叶暗川原。棘门灞上徒儿戏，李牧廉颇莫更论。
思乡,想家,其六,深炷一炉香，孤吟夜正长。山虚风落木，云破月窥房。老骥志千里，越禽思故乡。羁栖两寂寞，坐叹鬓毛霜。
思乡,想家,河上,堤外三竿日，河边八尺泥。夜风喧马枥，秋露冷鸡栖。岁月吾生老，关山客梦迷。故园桃李树，摇荡不成蹊。
咏物,想家,雨,轻暖卷帘衣，孤亭暮雨微。落红辞密树，新绿满遥扉。阶下苔痕长，梁间燕子归。西窗灯影暗，枯坐欲忘机。
思乡,想家,午眠,五尺湘帘卷未齐，抛书人倦日初西。朦胧正作思乡梦，何处流莺不住啼。
思乡,想家,早发,野店星河在，行人道路长。孤灯怜宿处，斜月厌新装。草色多寒露，虫声似故乡。清秋无限恨，残菊过重阳。
思乡,想家,挽郭佥事,壮志亨衢早亢宗，声华籍甚播诸公。花封春暖曾驯雉，柏府霜清共避骢。正尔使轺劳问俗，忽惊仙佩去乘风。故乡归葬三千里，目断铭旌猎猎红。
思乡,想家,其五 桃,欲留王母盘中核，兼采秦人洞里薪。此事渺茫花笑我，不如聊赏故园春。
思乡,想家,其三,白云千里故园心，海上青山辨武林。燕雁度江天渺渺，吴枫接岸日阴阴。
山水,想家,游虞山,轻舟十里泛平沙，云外虞山一半遮。堤势远回言偃墓，草根青入仲雍家。野泥初坼未开笋，溪雨欲流将尽花。乘兴不辞今日醉，此身谁记在天涯。
田园,失意,湖村访友,我爱骚人住水湾，当门湖水白潺潺。安排游客床头酒，供给诗家屋外山。笴干著风低翠色，苔衣经雨上新斑。向谁乞得丹青笔，写出村图一幅间。
闺怨,恐惧,浣溪纱 其一 余有戏答叶观复立夏秤人小词，朱遁叟以闺情见和，爰叠前韵，更效两阕,一袅腰支似怯生。闲庭草地不沾尘。玉衡系住几多春。仿佛秋千场上见，平分莺燕掌中轻。这般时候那般人。
田园,想家,村居即事三首 其一,西成东作常无事，妇馌夫耕万里同。但愿清平好官府，眼中历历见豳风。
闺怨,怨恨,闺怨,幽人畏人知，深闺独闭时。莫令秋月入，照见妾空帷。
思乡,想家,思过亭,林野生来失佩韦，回头四十九年非。故乡寸地堪思想，莫恋并州不肯归。
送别,哀伤,春别,幽芳本未阑，君去蕙花残。河汉秋期远，关山世路难。云屏留粉絮，风幌引香兰。肠断回文锦，春深独自看。
思乡,想家,二月十三日大风沙起行德州三十里 其一,九道河枯古驿迷，春深风砾马频嘶。故乡此日帘栊暖，尽试轻罗听鸟啼。
山水,想家,游灵峰寺,满眼峰峦总是诗，挥毫难尽个中奇。鸣琴声彻归云洞，曲水流同品字池。啼鸟忽闻无觅处，好山贪看立多时。兴游忘却归途晚，望海亭前月上迟。
战争,想家,挽袁正修将军二首 其一,曾许燕然再勒铭，谈兵相对眼偏青。金台重价求龙马，玉帐凄风落将星。处处鲸鲵喧海岛，年年烽火照边庭。时危谁是乾城者？哀角悲笳不忍听。
田园,哀伤,夜出罗村,蛇矛捎云烟满溪，火光照山闻马嘶。暴儿夜半打平寨，阳村岘头江路大。梦中惊窜迷东西，十步九踣伤淤泥。母号女哭不相顾，冥冥驱牛入山去。
思乡,想家,留曹大行石闾夜饮曾波阁分韵,良夜难忘酒，君来兴未穷。乡心逢节动，客意向山同。晴月曾波里，秋声老树中。吹笙还缥缈，鹤背有双童。
思乡,想家,德安雨晴书怀,日出照空林，阶前流水音。讼庭鸣鸟悦，书几落花深。遥忆故园草，萋萋何处寻。堪悲贪寸禄，虚掷此光阴。
战争,想家,送王大将军,珠崖一战解征衣，回首沧江忆钓矶。长剑夜悬南斗去，扁舟秋泛五湖归。霜天漠漠猿啼断，云海冥冥雁去微。西北只今烽火在，何时还向玉关飞。
思乡,想家,二月十九日度大庾岭题云封寺四首 其一,梅山未到未教休，到得梅山始欲愁。知道望乡看不见，也须一步一回头。
思乡,想家,立春日忍病舁至书斋,缚个篮舆茗碗随，南斋又到觅春时。柳条未弄悠扬态，桃蕊初含蓓蕾姿。雪阵江天茅店酒，梅花人日草堂诗。病中只有思乡梦，官职声名两不知。
咏物,哀伤,咏雁,寒色波光秋影涵，数行天字到江南。衔芦有为防矰缴，择地无心入瘴岚。寒暑相催犹可避，稻粱虽好不宜贪。哀鸣欲动何人意，猎骑弯弧酒正酣。
思乡,想家,白首,白首归来老故园，索居情味更堪论。关河悠邈梦魂到，亲旧凋零书札存。身病自怜诗思退，家贫客笑酒醅浑。昏昏只欲投床睡，儿劝孙扶强出门。
思乡,想家,寒食河间道中,驱车日暮尚裴回，寒食今朝何处杯。渐喜柳从归路碧，始知春自故乡来。千村禁火烟空冷，几树临风花渐开。丘垄旧山兄弟在，漫忧阴雨积莓苔。
思乡,想家,其五,三十已专城，斯亦未足贵。潘舆归故乡，吾乐宁可既。
怀人,想家,寄齐兰野三首 其一,丝桐松下访知音，药甲青云一径深。祇谓龙骧閒豹略，谁知城市隐山林。诗吟子建须拚酒，赋薄长卿祇为金。拟泛虚舟期汗漫，萧然世味一何心。
怀古,想家,广陵董井怀古,大道久沦替，蔓草纷蒙茸。董生绍典刑，曰日行太空。凤德无乃衰，而生元光中。薄宦羁王官，岂不思冥鸿。挟策抗天人，何以取三公。微言报千古，荒井空孤桐。抚之有馀思，落月啼秋蛩。愿言载麟笔，慷慨齐高踪。
田园,孤独,江村,商秋木叶早辞柯，寂寞江村夜独过。蟹簖月明微有露，渔舟风动不关波。萧萧鸿雁来何远，落落星辰望转多。自喜诗篇频野获，间情天付与吟哦。
悼亡,流泪,哭甘文峰,解绶归来鬓未华，逍遥岁梦忽惊蛇。玉楼独擅修文手，沧海谁怜绮季家。百里韶光留橘荫，五更风雨惜荆花。登堂念旧人何在，拭泪临风祇自嗟。
思乡,想家,其二,老去思乡里，何时拜墓田。山深云气走，水落石头圆。异世惭先德，同宗觉汝贤。好将苏氏谱，一一向人传。
送别,想家,送沙门弘景道俊玄奘还荆州应制（一作宋之问诗）,三乘归净域，万骑饯通庄。就日离亭近，弥天别路长。荆南旋杖钵，渭北限津梁。何日纡真果，还来入帝乡。
思乡,想家,吕城病归,挂席西风桂桨轻，扁舟又次吕蒙城。身如枯叶方愁落，心似残潮未肯平。宿雨河桥横酒旆，晚烟村店聚鸡声。故园归去无多路，每念劳劳重怆情。
田园,想家,山村,细草危桥一径斜，柴门高柳是谁家。蕨羹麦饭无馀事，閒看溪边桔梗花。
思乡,想家,其八,娄江东望草青青，白浪黏天接洞庭。料得乡心何处切，北窗花影冷银屏。
思乡,想家,寄龙标施秉,醉里谁堪忆故乡，春风万里共垂杨。衡阳南去无征雁，何处青山是夜郎。
思乡,想家,东渡早梅一树岁华如雪酣赏成咏（第一句、第二句各缺一字）,暇日留囗事，期云亦囗开。乡心持岁酒，津下赏山梅。晚实和商鼎，浓香拂寿杯。唯应招北客，日日踏青来。
送别,失意,别韦苏州,百年愁里过，万感醉中来。惆怅城西别，愁眉两不开。
战争,哀伤,居庸察院和韵,龙飞汛扫三尺铁，修补前人幅员裂。大明钟鼓振边头，寂莫胡笳寒咽雪。关城月白明贡道，穷戍千山子孙老。吁嗟险阻固以形，愿望君王德不小。
战争,想家,题太真吹笛图,日色斜明五凤楼，阿环吹笛按凉州。馀音杳逐行云去，散作开元天下愁。
田园,失意,江村渔隐,微茫烟水窟，窈窕野人家。屋里容书几，门前著钓槎。桃花春涨漫，桑树昼阴斜。欲问玄真子，栖迟几岁华。
送别,想家,送王录事却归华阴①,相送欲狂歌，其如此别何。攀辕人共惜，解印日无多。仙掌云重见，关门路再过。双鱼莫不寄，县外是黄河。
思乡,想家,闻吴德徵岭表消息,汝系燕台狱，争传市虎新。一身投远戍，万里作流人。岭庙期鸦鬼，村徭问雁程。图书抛旧宅，冠盖失芳邻。雪忆三河夜，花经百粤春。遥将荒徼信，还慰故园亲。
咏物,思念,杨花,轻风淡丽绣帘垂，婀娜帘开花亦随。春草先笼红芍药，雕栏多分白棠梨。黄鹂梦化原无晓，杜宇声消不上枝。杨柳杨花皆可恨，相思无奈雨丝丝。
悼亡,愁绪,哭薛西原二首 其一,今年岁在辰，亳上客星沦。为蝶真今梦，犹龙定宿身。图书空满箧，几阁已侵尘。愤极凭天问，何心生此人。
思乡,想家,李陵台,李陵归不得，高筑望乡台。长安一万里，鸿雁隔年回。望望虽不见，时时一上来。
山水,想家,游永宁寺次巡抚邓中丞韵,晴日看山影未穷，竹林迢递小溪东。草铺横野新春雨，莺啭垂杨过午风。杯酒不须怜我老，笑歌方幸与君同。疏钟急柝归途晚，灯火前村隐树红。
战争,想家,出关,边楼回首削嶙峋，筚篥喧喧驿骑尘。敢望馀生还故国，独怜多难累衰亲。云阴不散黄龙雪，柳色初开紫塞春。姜女石前频驻马，傍关犹是汉家人。
思乡,想家,其二,去国日以远，登楼思故乡。雨来江气白，日出市烟黄。岛屿秋逾静，轩窗晚更凉。凭高凝伫久，槐影下微阳。
怀人,思念,怀宗人仲容,寻常念朋友，况复是宗人。久别弹琴少，相思掷卦频。旅游湘水远，家寄华山贫。早晚重来此，园林又过春。
山水,哀伤,登九峰楼,晴江滟滟含浅沙，高低绕郭滞秋花。牛歌鱼笛山月上，鹭渚鹙梁溪日斜。为郡异乡徒泥酒，杜陵芳草岂无家。白头搔杀倚柱遍，归棹何时闻轧鸦。
田园,想家,渔村晚照,西岑瞰斜日，沧波散晴霞。返照在汀树，依依归暮鸦。渔翁已收网，沽酒来东家。
思乡,想家,其四,险塞居庸未易劘，望乡台上望乡多。君心不隔丹墀草，祖誓无忘黑水河。前后炎刘中运歇，东西元魏百年过。愁来莫较兴衰理，只在当时德若何？
思乡,想家,商山早行,晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。
怀人,想家,次韵沙允恭感怀二首 其一,莫向春风忆旧游，老年怀抱不禁愁。自来自去堂前燕，相逐相呼树底鸠。行乐有孤灵运屐，笑谈无复庾公楼。武昌门外多官柳，能有几株今尚留。
思乡,想家,浣溪沙,风里桃花一阵红。一年春色又成空。可怜光景闭门中。绝塞不知登览兴，故乡惟与梦魂通。倚楼病眼送归鸿。
咏物,想家,萤,水阁无星夜，星星动夜芒。乱萍愁急雨，团扇感流光。乍可疏帘静，能知薄袖凉。玉钩隋苑路，燐火自荒荒。
山水,孤独,游万春寺,啸震空山嗽白醪，祇园春暖聚时髦。青攒万竹喧天籁，绿绕长江隔世嚣。燕雀争飞新殿耸，雨花乱坠古台高。登临一觉浮名梦，谢却鸡虫半日劳。
思乡,想家,久雨中秋晚晴,不期久雨晚来晴，扫尽烟云见太清。秋色莫如今夜好，月光总是故乡明。一镫诗酒增怀感，几日萧疏洗甲兵。举目山河无掩蔽，皖南风景客中情。
思乡,想家,其二,万事何时足，不如归故乡。真能主东道，未爱博西凉。雪后春台暖，梅边夜枕香。孰堪思旷友，共隐剡溪傍。
田园,喜悦,濂村以濂泉得名（泉在兔垸当午亭之北）,旧业东山麓，濂泉在北原。引渠通野圃，分翠入烟村。一勺支流水，诸峰耳叶孙。道州千古意，胜绝敢重论。
怀人,孤独,将如外海看山先寄道傍诸友,吾衰何所如，俯仰在一席。舍傍有小水，相望渺南北。静久动乃宜，住多行亦得。朝往暮南还，路旁事旧识。故人邀我饭，半饷吾未惜。东老对回公，神仙无恶客。
山水,恐惧,游天童山四章 其一,扪岭回南阿，清娱足平甸。桑麻蒸微暄，风翻色时变。籁寂鸣鸟和，树稀行人见。移意就嶒崚，拓胸先旷散。缘径抵松栝，层阴失霄汉。穷搜辟阴森，蹑迹谢羁绊。
思乡,想家,题古鄞汤润珉菊庄,东篱处士旧开径，东涧先生新作庄。白发自怜今世老，黄花犹惜昔时香。百年清兴留诗句，九日高情付酒觞。我欲赋归归未得，秋风吹梦故园荒。
山水,想家,游山归途口占,山固飞黄叶，回途秋洒然。禽声留落日，驴背稳衰年。寒瀑缨林谷，晴溪镜水天。何人吹铁笛，随我过前川。
怀人,惊讶,寄怀方生伯情,少年白皙胜王昌，文藻风流更擅场。一自词坛逢少侠，愈令吾党有辉光。论交尚忆清秋月，握别俄惊白雁霜。赋就不堪摇落思，故人曾否念倡狂。
怀人,想家,寄留都比部陈次岩陈来书甚夸其署中之胜,公车同赋帝京篇，一判风烟几十年。江上暮云寒自结，天涯明月夜谁怜。吟踪欲遍三山外，醉眼应空六代前。亦识仙曹多丽况，新诗可少故人传。
怀古,哀伤,玩鹅池怀古,日隐暮山紫，霞光荡池水。右军有遗墟，积翠横旧址。谁实馈生鹅，山阴刘道士。道德几千言，烟云落满纸。万象集毫端，出入清虚里。古迹今尚存，高风不可企。池水自悠悠，景慕何时已。
战争,想家,将军行,虏骑初传寇，将军别置营。猿肱求陷阵，燕颔请专征。冰壮蛟纹阔，霜坚雉尾晴。抨弦攒月的，镂剑写山精。制敌随形势，全军出死生。怪云冲障落，吉气抱鞍行。泾黑防流毒，山红侦伏兵。雁毛梳雪短，虎迹漫沙平。汉月犹能辨，胡星不可名。相看无一语，醉拔骨都城。
思乡,想家,宿五城,旅憩五城馆，风泉日夕喧。爱山如锦里，对景想桃源。鸡犬纷相杂，渔樵数共言。偶看溪上碓，因叩酒家门。草色知春意，梅花忆故园。鸟鸣深树里，药斸乱云根。佩剑思公子，求仙访白猿。松窗聊偃息，萝径待扳援。明发逾前岭，星言至远藩。驰驱当效竭，时务敢辞繁。恐辱将军命，虚沾奉使恩。愿求天下士，慷慨接奇论。
送别,失意,龙门送别皇甫泽州赴任韦山人南游,隼旟归洛知何日，鹤驾还嵩莫过春。惆怅香山云水冷，明朝便是独游人。
思乡,想家,江行杂感,江边水落涨虚沙，望里迢遥去路赊。岸柳未青前度眼，山梅应白故园花。关津多阻如留客，魂梦频惊不到家。野鸟闲鸥飞不定，身随一叶寄天涯。
战争,愁绪,塞下曲 其一,一声画角起边愁，满目黄云暗戍楼。夜半将军传号令，明朝要斩郅支头。
思乡,想家,寄刘伯贞,山中长日倦题诗，偶望乡关有所思。飞雨忽随龙去远，閒云独伴鹤归迟。度溪风剪松花落，绕径篱分野蔓垂。遥想西楼今夜月，玉人正是醉吟时。
怀古,哀伤,白门怀古,炎精已熄兵戈起，汉苑青青草千里。长安日晚歌布乎，金刀血染权臣死。奉先本非王佐才，忠言弃斥成嫌猜。区区岂是老瞒敌，孤城坐守真堪哀。白门已下身将戮，摇尾求生尚何欲。座上应无大耳公，鸱鸮又啄奸雄肉。扁舟我来事已非，登临怀古徒伤悲。凄凉遗迹不可问，荒烟落日号狐狸。
思乡,想家,闻琼乱 其二,寇乱今尤甚，虔刘遍里闾。长驱过建水，白昼入郊墟。威劫千人废，时平百计疏。故园溪畔路，消息近何如。
思乡,想家,题画赠寓馆罗翁及单希贤 其一,京华相识半乡人，潞渚逢君意更亲。认取画中山好处，草堂归访故园春。
思乡,想家,其二,人日岁常阴，今年雪更深。天空山竞出，春早柳难禁。四海三农望，孤城独客心。故园江上路，梅坞有谁寻。
战争,想家,其二,四塞黄云接，西征更北征。饥鹰掠地去，骏马跑空鸣。出碛河声咽，抱关山势横。风生闻觱篥，月黑见欃枪。草际髑髅语，云间猎火明。旋炊白登路，暗捣黑山营。鼓角三边肃，熊罴万里行。提携玉龙起，拟死报明庭。
思乡,想家,幽斋,幽斋景萧索，懒漫性相亲。窗竹能医俗，园葵不救贫。残书留教子，淡月照随人。岑寂故乡梦，閒鸥况此身。
思乡,想家,其三,今年喜色倍寻常，尊酒天涯对季方。自撷寒花随剑佩，何如春草梦池塘。饫闻闾井多新语，醉认长安作故乡。海上云窝无恙在，相携归去好徜徉。
思乡,想家,海上秋望,海城秋深风雨急，出门欲往道沾涩。溪壑萧萧鹙鸧寒，石潭漠漠蛟龙蛰。长望望乡云不开，中流书信何时来。会将画舸千丝缆，自作三江逆浪回。
战争,想家,送人之边 其一,万里横戈赋远征，天涯去住不胜情。隔河猎火秋调马，古戍狼烟夜列营。沙碛春深无草绿，边城乱后少人行。客中知有还乡梦，莫听孤笳月下声。
怀古,失意,厓门怀古,海滨头白老渔翁，今古兴亡在眼中。罢钓一过沉玉浦，挂飘犹畏覆舟风。珊瑚树底瞻龙衮，鹓鹭行边想贝宫。惆怅翠华何处所，一声长啸动高穹。
思乡,想家,其六,故乡知己不曾逢，满目云山恨万重。斥堠霜清寒夜柝，谯楼风急晓城钟。此时绕树怜乌鹊，异县携家想駏蛩。独向晴檐问梅蕊，数枝和雪为谁容。
田园,喜悦,树杞林村即景,一村风景倍翛然，杂遝峰峦断复连。鸟趁白云齐度水，人随黄犊共耕烟。山溪逼仄挤奇树，石嶝嵚?泻急泉。安乐有窝谁卜筑，槿篱茅舍翠微间。
田园,失意,闲居漫兴 其八,遁迹衡门下，栖迟得自由。梅花悬小帐，莲叶汎轻舟。事业惭鸣凤，生涯笑拙鸠。尘缨何处濯，门外有清流。
战争,哀伤,送君御宪佥治兵甘州 其一,秋尽天山道几盘，萧萧韎韐塞霜寒。材官似雪分行出，胡女如花隘路看。白鼻騧前因舞袖，青油幕底拜呼韩。知君解得从军乐，不畏沙场行路难。
山水,恐惧,登鄂城寺楼,乱后行藏岂自由，此身虽在病兼忧。一抔徒积黄泉恨，四壁难为白日谋。数极乾坤见中否，迹随沟壑恐长休。可怜海内干戈满，独对江山倚寺楼。
思乡,想家,除夕夜坐感怀,秉烛焚香坐不眠，夜长难到五更天。怀人此际隔千里，为客明朝是十年。远道风霜嗟老矣，故园梅柳想依然。椒盘献岁知谁共，独把金杯对影传。
怀人,愁绪,元夕怀李伯实,往事伤心倍可怜，故人今夜渺云天。灯光月色鞦韆影，已隔春风二十年。
思乡,想家,夜归,故园风物好，似待野人归。白屋闻乡语，青山识敝衣。水深星影大，野旷月痕微。昨日怜群雁，江天与共飞。
田园,孤独,水村,万树垂杨绿不齐，人家住在涧东西。新篁迸玉方连屋，嫩荇如钱乍点溪。野墅客还忘闭户，晴沙屐过不沾泥。风光都似招贤里，只少红翎水鹤啼。
思乡,想家,山阴晓发寄暨阳旧友,水涨官河远，西风去棹轻。四山犹暝色，万木尽秋声。村近闻鸡犬，天寒忆弟兄。故园归未得，漂泊若为情。
思乡,想家,题申苕青画,黄鹄在天地，一举知圆方。游仙未解忧，时时思故乡。志士贵成仁，松乔非我良。众人树苦桃，君兰实不成。众人重鱼目，君珠黯无光。游艺为丹青，山川日徬徨。晻霭如鬼神，云霞出中肠。离忧翳萝木，阳谷不垂光。麇麚方慕类，与子聊低昂。
山水,想家,登涂山,云绕涂山晓色浓，千年老树肖盘龙。涧流石母生苔绿，玉产仙丛映日红。岩畔寒鸦巢古木，山间落叶舞回风。万方洪水归沧海，永赖当年疏凿功。
思乡,想家,试笔,老来诗思如焦谷，自愧霜毫来故乡。乞与杨家枣心样，要将掣管试诸郎。
咏物,失意,杏花,暖气潜催次第春，梅花已谢杏花新。半开半落闲园里，何异荣枯世上人。
悼亡,想家,哭王敬美二首 其一,阊阖天高鸿雁疏，修文君去重欷歔。珊瑚沧海千言里，騕袅中原万里馀。病赋归来匡阜社，死留消渴茂陵书。寄将一掬南州泪，还忆枫林策素车。
思乡,想家,辛亥正旦呈牛典簿王编修（洪武四年是年春除丰城）,客中两度逢正旦，江上相看感岁华。仙杖遥瞻丹凤阙，官船进泊白鸥沙。雪消星石添春水，日射香炉散晓霞。却忆故园兄弟乐，屠苏酒对小梅花。
悼亡,想家,哭李惟寅太保十二首 其一,大将星沉易水头，五陵城阙暮生愁。那堪落日临淮第，珠履三千觅故侯。
田园,想家,江村,西风朝散汉臣班，万里江村一夜还。题柱声名空画省，采芝岁月有青山。烟开曲水频垂钓，日卧苍梧不掩关。直欲天台拾瑶草，何人迟我白云间。
思乡,想家,岁晚言事寄乡中亲友,急景苍茫昼若昏，夜风乾峭触前轩。寒威半入龙蛇窟，暖气全归草树根。蜡烬凝来多碧焰，香醪滴处有冰痕。尺书未达年应老，先被新春入故园。
山水,想家,游灵隐高峰塔,言游高峰塔，蓐食治野装。火云秋未衰，及此初旦凉。雾霏岩谷暗，日出草木香。嘉我同来人，久便云水乡。相劝小举足，前路高且长。古松攀龙蛇，怪石坐牛羊。渐闻钟磬音，飞鸟皆下翔。入门空有无，云海浩茫茫。惟见聋道人，老病时绝粮。问年笑不答，但指穴藜床。心知不复来，欲归更彷徨。赠别留匹布，今岁天早霜。
怀人,想家,发新城至江浙书怀（癸丑）,夜发新城望浙城，好风吹送片帆轻。一丸皓月天心小，万里沧江镜面平。白浪总催前后事，青山不尽古今情。重来十载登临地，何处故人同眼明。
思乡,想家,次韵邱簿对碧轩,淡烟晴景鸟关关，香净茶甘宴坐间。竹碧便宜终日对，僧清输与一生闲。此时薄宦经行地，万里思乡梦处山。心寄飞鸿在云眇，数声零落下沧湾。
思乡,想家,题四川崇庆牧常君殉节纪略后 其一,难臣珥笔久名钦，魂散巫阳不可寻。鸢堕蛮江荒徼梦，鹤归辽海故乡心。战场终古流残泪，斋馆从今罢苦吟。此日浣花同庙食，灵旗风雨夜应深。
战争,想家,旅夜书怀,分水驿连古万州，烽烟无际黄云愁。三军不作刀环梦，一夜钲声绕戍楼。
思乡,想家,舟中家报,泽国三千里，题书转自愁。乡心河畔草，客梦雨边舟。月落维扬夜，江深建业秋。归程应未远，时抚大刀头。
怀人,思念,写竹寄匡世德先生（匡公善音律故以为言）,别来无物寄相思，千里聊将玉一枝。老去风流仍复在，制成箫管月中吹。
怀人,思念,别怀玉,官曹不着市门仙，绿发匆匆换少年。惯作簿书尘里梦，愧无山水窟中缘。蜂腰鹤膝曾搜句，兔角龟毛不论禅。此别相思渺何许，一川山色雁连天。
思乡,想家,过丛山关入绩溪界巧溪桥,江南江北路迢迢，马上朱颜渐觉凋。今日故乡初入眼，丛山关下巧溪桥。
田园,怨恨,春日闲居 其一,人间何物度朝昏，懒性新来更厌喧。除却跏趺惟饮酒，才闻呵殿便关门。虚窗月上摹松影，尘榻僧来印衲痕。独有盆梅嫌寂寞，故舒丹蕊照清樽。
怀人,思念,和前人观梅雪有怀见寄,相思几欲扣停云，抱疾还嗟老不文。满眼梅花深雪片，何人野鹤在鸡群。诗肩相见高如旧，酒甲而今蘸几分。且向梁园赋清景，自知才思不如君。
怀人,想家,西征有寄翁赵徐三友,穷冬逆旅身，薄宦此艰辛。渡水添愁思，看山忆故人。烟生村落晚，雨过竹松新。昨夜还乡梦，逢君苦未真。
思乡,想家,其二,苍山老木涧声长，入眼分明似故乡。把酒赠君东郭路，不堪心逐雁南翔。
田园,喜悦,题美人凭栏图和白村韵,眉黛远山清似洗，琦阁佳人独迟起。连娟凝睇若有情，临轩宛隔盈盈水。徙倚芙蓉玉帐边，吹箫仙侣忆当年。月照秦楼动心魄，丰容靓饰皆天然。生绡一幅图周昉，与君新诗妙成两。不信神传阿堵间，拈毫共作非非想。苧萝山下处子家，果然国色轻铅华。只今一唱回风曲，犹能翻落庭中花。
思乡,想家,早春杂咏,系马河滨及早春，鸣鸠燕乳往来频。故园风景知何似，自愧东西南北人。
山水,想家,登崇阳县北峰亭,高榭临公宅，凭轩万木秋。乱云横岛屿，鸣雁下汀洲。到此欲长醉，何门销旧愁。若为陶靖节，容易赋归休。
山水,失意,登慈云岭还访严印持忍公无敕邹孟阳闻子将于南山小筑信宿为子将题画作,慈云何盘盘，崒嵂罗众致。白石如叠浪，青林若簪髻。落日宜远山，况与秋爽会。忆昨湖上亭，解后多意气。感君十年心，发我千里思。江山日待人，突兀为我辈。从来费梦寐，到此烦应对。奇怀郁种种，笔墨差远寄。披襟欲嗒然，相与寻冥契。
思乡,想家,忆归四首 其一,闲忆锄园种荔枝，望乡台上此心驰。人生贵在得乐耳，老去荣来安用之。蒲涧高僧书札杳，海珠疏雨钓竿迟。飘然欲买江边棹，卖赋无金探俸资。
思乡,想家,悼友潘蕙溪二首 其一,交情自昔订金兰，说到忘年亦大难。自是故园空有忆，月明无语倚栏干。
战争,想家,其二,前年边马饮江水，烽火瓜州一水间。正使楼船多战士，要须京岘作重关。平戎得路可横槊，佐郡经时应赐环。把酒赋诗甘露寺，眼中那更有金山。
思乡,想家,侯机宜挽词三首 其一,世取名科耀故乡，君家显祖屹相望。将雏近喜重偕计，有子先登服义方。著从事衫元漫仕，入元戎幕已交章。头风正待陈琳檄，熟路轻车痛折箱。
山水,喜悦,游东山雨花台次许起文韵,拂石登台坐白云，重湖浦溆似回文。夕阳多处暮山好，秋水波时木叶闻。玄墓烟轻一点出，吴江霭重片帆分。高空却指南来雁，知是衡阳第几群。
怀古,想家,金陵怀古,玉树徒伤野草腓，梁台陈苑眼中稀。遗风六代繁华尽，王气千年历数归。寂寞园陵龙去远，逶迤城郭燕来飞。宫门下马频回首，万里孤臣泪满衣。
山水,想家,游龙川霍山,浪著芒鞋到处游，乡关佳境足方投。已讶石塔淩云起，更喜瑶池绝顶流。方广大岩狮子口，玲珑异穴天龙头。惟怜墨客登临少，佳句蓝乔孰匹休。
思乡,想家,其二,南浦知何处，兹间似故乡。多年苍桧古，竟日白莲香。野水流残照，山云送晚凉。乌衣有同调，弥觉笑言长。
思乡,喜悦,乙未次普信院与首座惟表谈道,蓐食起紫阳，憩寺始亭午。清幽释子居，山影落窗户。楼台互相临，云石粲可睹。阴崖溜清泉，甘美过牛乳。山僧立胜事，争以筠筒股。表公久游方，妙谛明佛祖。虽未众拆床，已见屦满户。相携环翠堂，身觉度飞羽。登临固已往，况乃真吾土。
闺怨,愁绪,玉阶怨 其一,独坐惜罗袜，青苔生未歇。夜深梧影来，仔细寻秋月。
思乡,想家,丁亥元旦次才伯韵,东风早晚到天涯，客子逢春正忆家。柏叶漫传元旦酒，江梅应发故园花。不愁逆旅无亲戚，依旧江湖有岁华。深负郑庄腾荐剡，游岩痼疾久烟霞。
思乡,想家,次韵田长卿,欲伴秦人隐，桃源何处寻。俯惭鱼在藻，仰羡雀投林。未有丝生鬓，宁无血染襟。回头望乡国，霭霭暮云深。
闺怨,愁绪,宫怨,花发长门又一春，守宫检点臂纱新。卷帘通得昭阳月，闲话琵琶出塞人。
怀人,思念,寄同年陈知府安,千里封章奏九天，喜承恩命赐归田。交游总叹故人去，民庶多思太守贤。翠壁啼猿巫峡路，清风落日晋江舡。到家莫忘同年好，鸿雁来时寄锦笺。
山水,孤独,游法济寺 其一,俯槛微歌猛虎行，暮楼钟铁又铮铮。好将石剑磨三伏，自有巴猿报五更。种竹养茶家计薄，依山临水国风清。张王左道曹刘战，秖此祇园不识兵。
战争,想家,其二,风惊梧叶觉秋还，万丈归心到北山。已许生平江海上，坐求功业簿书间。颇闻都护刊铜柱，更喜将军入玉关。朝野清明无一事，相从那使酒樽闲。
思乡,想家,题自画南塘西南一角图,一树垂垂午荫凉，楼扉开处俯南塘。不夸万里昆仑水，清艳沧浪是故乡。
咏物,想家,海棠,胭脂为脸玉为肌，未赴春风二月期。曾比温泉妃子睡，不吟西蜀杜陵诗。桃羞艳冶愁回首，柳妒妖娆祇皱眉。燕子欲归寒食近，黄昏庭院雨丝丝。
思乡,想家,柳山石壁凹深泾川公每至坐卧其中余遂表为司马岩并纪一诗,北山多幽踪，灵怪具兹石。窈曲壶峰房，巉岩老蛟脊。寒泉界遥青，烟萝缀疏碧。云构俨成居，神仙合来宅。司马真天人，辅世应帝谪。税驾归故乡，徜徉此投迹。草树徵文章，烟霞卫巾舄。俯仰皆有馀，动静随所适。我愿标嘉名，大刻示无易。盛美垂千秋，留光照山泽。
思乡,想家,其二,秋菊亦已满，微馨递幽风。对此故园色，老我离世容。□□日悠淡，鸣雁悲长空。前途杳莫即，羲驾何匆匆。束发不盈把，少年生意穷。如何不努力，甘为俗士终。
战争,想家,楼月,小楼凉不寐，白月静娟娟。半岭含秋气，千林灭晚烟。海边烽火动，塞上羽书传。此夜关山曲，寒光万里悬。
怀人,想家,寄李学士,别来无日不思君，渺渺燕山望楚云。到县几多知识在，入门强半死生分。乡闾叙齿应皆让，子舍添丁或未闻。冰泮龙河候兰楫，须知同馆重离群。
思乡,想家,白马篇,谁家冶游子，捐躯事戎行。白马黄金羁，驱驰赴朔方。兜鍪既焜耀，宝剑生光芒。良弓悬韎韐，激矢藏缥囊。仰天射凫雁，俯身射豺狼。膂力已绝世，捷黠谁能当。边风方惨冽，壮士临风僵。跃马入重围，生擒左贤王。丈夫思报国，安肯思故乡。裹尸诚所愿，毋然悲死伤。
怀人,想家,忆前年今日（九月初七）,前年今日达龙湾，人在沧江杳霭间。夜傍石头城系缆，旧游触目是乡关。
战争,想家,睹军回戈,关中群盗已心离，关外犹闻羽檄飞。御苑绿莎嘶战马，禁城寒月捣征衣。漫教韩信兵涂地，不及刘琨啸解围。昨日屯军还夜遁，满车空载洛神归。
悼亡,想家,哭郭同舍（原注：宜孙。）,寂寞青灯旧，流离白发新。病犹依故国，死乃见全人。残墨家无子，高风墓有邻。斯文堪一哭，落日冷湖滨。
思乡,想家,闻黄子鸿自南昌归里，诗以慰之,毷氉秋风又急装，空劳苏季上书忙。早知过望名难副，况是初逢貌不扬。岐路转为杨子泣，穷途休效阮生狂。湖亭因尔重回首，翻念莼鲈忆故乡。
思乡,想家,矮斋杂咏 忆西湖,十年南国叹徘徊，一片乡心拨不开。应是西湖花柳问，风流何事未归来。
战争,流泪,过军铺望先君驻营旧址,莽莽尘沙起，龙舒旧战场。而今空壁垒，往事付沧桑。白骨迷衰草，忠魂陨夕阳。登高望先泽，涕泪满征裳。
悼亡,想家,哭何以高,少日才名重，平生分谊亲。酒多应是病，金尽未为贫。往事成春梦，残花逐市尘。天涯空怅望，零落转伤神。
田园,哀伤,读梅村集（五首录二） 其一,生性多情句自工，置身天宝乱离中。杜陵诗句兰成赋，悱恻缠绵一例同。
思乡,想家,次韵答伍公年二首 其一,浊世佳公子，前朝旧相门。公侯今必复，文雅道弥尊。落日乡心远，春风海气昏。闭门三日雨，吟罢共谁论。
怀人,思念,春初怀友人北上,祖道还如昨，芳年已暗过。离群春梦少，卧病雨声多。暝雪黔山路，条风汉水波。相思逐归雁，先尔渡黄河。
思乡,想家,晨起成一诗,客有登楼思，经年尚薄游。城乌犹晚集，林叶已先秋。托兴鲈鱼鲙，怀人桂树舟。江潮通谷水，空逐故乡流。
田园,想家,次韵平甫村墅春日,昨日青青尚未齐，忽看春色满高低。陂梅弄影争先舞，叶鸟藏身自在啼。樵蹻踏云归旧径，渔蓑背雨向前溪。似知我欲逃轩冕，谈笑相过各有携。
田园,想家,又别北村,结交三十载，会面苦不易。相逢郧楚间，复判三晋辔。昔见犹朱颜，今并黄发次。唯公展经纶，麟凤见灵异。神化俟丹青，台鼎有馀地。蹇余耕牧身，中台本非位。倚玉联旌麾，日抱鳏旷愧。终当乞骸归，初服返荷芰。愿公加餐饭，力任天下事。
山水,喜悦,游灉湖上寺,湖上奇峰积，山中芳树春。何知绝世境，来遇赏心人。清旧岩前乐，呦嘤鸟兽驯。静言观听里，万法自成轮。
田园,哀伤,甲子初冬宿直玉堂凄风小雨次日即承先帝晏驾之变距今二十年矣大忌前一日孤臣独眠山庵景象正似当年挑灯危坐闻田家鼓笛之声凄其有感二首 其一,无限都人哭鼎龙，年多泽久似仁宗。愁来一样黄昏雨，天上人间自不同。
思乡,想家,忆菊,故园篱菊为谁黄，犹记移来贮草堂。当日销魂连冒雨，于今作冢半凋霜。多情欲比如花瘦，一枕偏教入梦香。寄语主人毋恋恋，来秋依旧伴黎光。
思乡,想家,寄李用初 其一,秋风鸡黍画楼东，十载江湖一梦中。见说三韩风俗好，只今人物故乡同。
山水,想家,游虞山得绝句八首 其八,细雨何堪归思侵，玉箫金管阁春阴。破山寺里花深处，犹剩词人一片心。
咏物,想家,云,东西那有碍，出处岂虚心。晓入洞庭阔，暮归巫峡深。渡江随鸟影，拥树隔猿吟。莫隐高唐去，枯苗待作霖。
山水,想家,游独山,何处宜常往，言寻独有山。浮云将水逝，幽鸟与人閒。一径通深谷，经年掩旧关。春风吹蕙帐，高卧若为攀。
山水,想家,登长干寺塔,金陵王气已销沈，几度凭阑愁满襟。往事仅存南北史，伤情空费短长吟。龙蟠故国山河在，凤去荒台草木深。旧物尚馀吴塔在，夕阳移影照江心。
思乡,想家,笼鸟一首,笼鸟来岭南，毛羽甚楚楚。问胡别故乡，祗为工言语。其言自弗知，耳食非心杼。原有一艺能，得廪半合黍。所乐未斯存，腾踏不安处。致抛散馀粮，纷纷铺砌础。野雀呼其群，饱食翩高举。笼鸟磔磔鸣，已飧恨他取。
山水,想家,游径山,起看海日晓团团，更挹神灯照夜阑。百万杉松双径杳，三千楼阁五峰寒。蛰龙何在渺难问，古井于今竟不眢。但觅灵泉归洗眼，谁能故把细书看。
怀古,想家,吴山怀古,万里中原战血腥，宋家南渡若为情。忠臣有志清沙漠，庸主无心复汴京。北塞春风啼蜀魄，西湖夜月照瑶筝。百年兴废空陈迹，回首吴山落照明。
怀人,想家,寄陈雨泉方伯八韵,滇南亦何幸，万里得吾师。海上雁飞早，吴中书报迟。意深元两见，交澹永相知。久别各风雨，端居聊岁时。霜柑春酿熟，野馆故人期。税毕门常净，郊行杖每持。月留鹤市景，松偃虎丘枝。何处藏神剑，灵光复为谁。
思乡,想家,舟中卧病,世味阅来淡，乡心殊未恬。扁舟同病载，新水共愁淹。敲雪添棉袄，遮风下布帘。归期不敢问，暗把梦来占。
思乡,想家,旅次春眺,独倚危栏春意远，本无情绪强登临。一眉晚拂晴山黛，万缕风摇岸柳金。久负故园泉石约，恍惊老鬓雪霜侵。两年双脚数千里，奔走尘埃损道心。
思乡,想家,寄怀舒碣石进士,凄凄倦客况风尘，卧听寒暄入夜分。归梦故园疑是鹿，野心尘世懒于云。酒钱近有苏司业，粱肉其如郑广文。风雪萧萧多闭户，教人无赖忆夫君。
思乡,想家,次韵蜀客西归者来过石湖并寄成都旧僚,走遍尘埃倦鸟还，故乡元在水云间。黄粱饭里梦魂醒，青箬笠前身世閒。鸥鹭飞来俱玉立，松篁岁晚各苍颜。岷峨交旧如相问，铁锁无扃任客攀。
送别,想家,送岐州源长史归（同在崔常侍幕中，时常侍已殁）,握手一相送，心悲安可论。秋风正萧索，客散孟尝门。故驿通槐里，长亭下槿原。征西旧旌节，从此向河源。
田园,喜悦,始赴东山口杨柳村庄作① 其五,瓜地怜兹卜，菟裘无别营。刈麻防久雨，祈谷望新晴。田父休询姓，山禽不辨名。庞公遗后计，独有鹿门耕。
思乡,想家,和巽卿至后登台二首 其一,客久岁云暮，阳生春渐回。梅花催作赋，柏叶待传杯。天地凝寒歛，江山淑景开。旅吟随处好，休比望乡台。
战争,想家,其二,甘泉烽火到长安，阙下衣冠立马看。北转储胥刍粟富，西来骠骑雪霜寒。观兵帐外期超距，拜将庭中议筑坛。细柳已屯江总制，月明羌笛满桑乾。
思乡,想家,其五,水乡风气早，村墅绿阴繁。遥想秦溪曲，春光满故园。梅英堪汎酒，兰茁已当门。旧里墙西地，依依长竹孙。
怀古,愁绪,赵城怀古,邯郸旧公子，骑马又鸣珂。手挥白玉鞭，不避五侯车。闲愁春日短，沽酒入倡家。一笑千万金，醉中赠秦娥。如今高原上，树树白杨花。
思乡,想家,其九,绝塞闻征雁，疏篱隐候虫。故园添白发，今夕又秋风。
怀人,孤独,寄王清泉刺史,故人多远识，早已宦情微。林壑但寥落，酒樽无是非。心轻五马贵，人羡一鸿归。予亦风尘倦，秋来思振衣。
闺怨,想家,江南曲 其七,生长吴侬不记春，乡音旋改踏京尘。丫头小妓相偎坐，众里矜誇是北人。
思乡,想家,其七,夙抱尚林壑，浮荣非素谋。一命已七载，伐檀诚自羞。晨出北郭门，浩然思清秋。黄虞翳榛莽，落日驰耕丘。惟馀故乡念，慷慨兴悲讴。
怀人,思念,城南水榭怀施愚山,渼陂连紫阁，鸟影度秋屏。远望知岩壑，高居接渺冥。湖光分裂帛，山色拥来青。花落题名处，相思在敬亭。
怀人,想家,次韵酬屯田陈丈见寄,老年才到病还催，老病成丛拨不开。腹冷有时如咽雪，耳虚终日独闻雷。半生辛苦归三径，万恨销磨向一杯。赖得竹窗无事处，清风频共故人来。
咏物,孤独,梅,挺挺新枝冒雪开，江南此种冠花魁。天公有意怜幽独，特遣阳和到早梅。
送别,思念,送狄员外巡按西山军（得霁字）,兵马守西山，中国非得计。不知何代策，空使蜀人弊。八州崖谷深，千里云雪闭。泉浇阁道滑，水冻绳桥脆。战士常苦饥，糗粮不相继。胡兵犹不归，空山积年岁。儒生识损益，言事皆审谛。狄子幕府郎，有谋必康济。胸中悬明镜，照耀无巨细。莫辞冒险艰，可以裨节制。相思江楼夕，愁见月澄霁。
咏物,恐惧,雪,冻项缩如龟，茅檐讽雪诗。冷于初下日，好是未消时。树重高枝折，窗明晚色迟。忽思溪上路，拟借蹇驴骑。
悼亡,失意,哭罗邠岘 其一,吾生成哭汝，惝恍入新年。药气魂犹接，春灯梦不前。晨昏支老母，人鬼托残毡。值得秦淮水，流悲绕屋椽。
怀人,思念,韦涌诸子中秋见怀用韵赋答,过眼秋光又一年，西风吹倒半池莲。老夫怕见青铜镜，稚子争收白玉钱。愁似坚城攻未破，诗逢大敌战谁先。相思未敢遥相忆，却恐晴阴各一天。
思乡,想家,月夜泊石牛,人静黄昏后，扁舟泊石牛。乱虫喧入夜，孤月自明秋。酒送乡心远，诗分客路忧。姮娥流素影，伴我住滩头。
思乡,想家,额勒苏台闻雁有怀德尹时闻弟乞假将出都,一声哀响落秋旻，列幕灯明夜向分。倦枕何人还不寐，望乡有客最先闻。路长辽海霜前月，天偪阴方雪后云。附尔封书须早达，人间兄弟有离群。
怀人,想家,寄周都宪文化,病馀思见故人难，东浙山川入画看。风雨百年多幻景，江湖万里几惊湍。尊前每进新鸠杖，箧里还看旧豸冠。尚忆虔州同驻节，郁孤台上望长安。
山水,喜悦,登云峰二三子咏歌以从欣然成谣二首 其一,淳气日凋薄，邹鲁亡真承。世儒倡臆说，愚瞽相因仍。晚途益沦溺，手援吾不能。弃之入烟霞，高历云峰层。开茅傍虎穴，结屋依岩僧。岂曰事高尚，庶免无予憎。好鸟求其侣，嘤嘤林间鸣。而我在空谷，焉得无良朋？飘飘二三子，春服来从行。咏歌见真性，逍遥无俗情。各勉希圣志，毋为尘所萦。
田园,想家,题诸葛谼田家壁①,晚度孔明谼，林间访老农。行冲落叶径，坐听隔江钟。后舍灯犹织，前溪水自舂。无多游宦兴，卜隐幸相容。
怀人,思念,寄乌龙山贾泰处士,庭果色如丹，相思夕照残。云边踏烧去，月下把书看。涧水仙居共，窗风漆树寒。吾君方侧席，未可便怀安。
思乡,想家,泰和仙槎江口（此首当在过浩溪驿下）,秋风千里雁横沙，桂岭无霜坠桂花。为感仙槎江口月，故园随我到天涯。
战争,想家,射,才买雕弓出市头，欲将骑马觅封侯。霜颠笑杀关门将，未识英雄一段愁。
悼亡,哀伤,哭陈陶处士,园里先生冢，鸟啼春更伤。空馀八封树，尚对一茅堂。白日埋杜甫，皇天无耒阳。如何稽古力，报答甚茫茫。
怀人,愁绪,追和范文正公鄱阳诗 移竹植郡斋之东用怀庆朔堂韵,手移修竹傍墙栽，老眼青青为竹开。独坐书斋谁是伴，清风时作故人来。
思乡,想家,其六,故园风物趁春华，归及昭平即见家。僮女正薰临贺笋，畲人初制富川茶。
田园,孤独,江村步月,言从琪树里，步出碧江湾。佳景哉生月，流光荡若环。相逢人出洞，为问客还山。忽有香风至，岩芳拟共攀。
悼亡,哀伤,哭曹子念六首 其一,历落嵚嵜赴九泉，伯通椽下最堪怜。扶风何处归妻子，恸哭梁鸿废冢前。
闺怨,喜悦,宫词 其七,怨敛青蛾久未开，何心红粉理慵来。杨花白洒宫墙絮，枫叶丹迷苑径苔。镠锁结衣扉影合，铜壶飞泪箭声催。近臣侍从多文学，谁似相如作赋才。
思乡,想家,乌江道中闻杜鹃有感,麻叶蓬蓬小麦肥，杨花风里杜鹃啼。故园尚阻归来赋，惭愧东坡雨一犁。
思乡,想家,其四,南北惟堪恨，东西实可嗟。常飞侵夏雪，何处有人家？风刮阴山薄，河推大岸斜。祗应寒夜梦，时见故园花。
田园,失意,辋川集 华子冈,飞鸟去不穷，连山复秋色。上下华子冈，惆怅情何极。
山水,想家,游牛首山和沈仲律韵三首（南雍作） 其一,乘兴来山寺，清樽共解颜。院深春昼永，香袅午风闲。短屐行应遍，危栏倦亦攀。白云飞不定，何处是乡关。
思乡,想家,其二,舍南舍北连春色，竹树交枝花满坡。辇下居非村落近，天边见比故乡多。尊开法酒宾朋共，坐拥寒灯啸咏过。欲解朝衣随杖屦，耦耕生计老东阿。
悼亡,想家,哭王赞府,白水流今古，青山送死生。驱驰三楚掾，倏忽一空名。金玉埋皋壤，芝兰哭弟兄。龙头孤后进，鹏翅失前程。愁变风云色，悲连鼓角声。落星辞圣代，寒梦闭佳城。伊昔来江邑，从容副国英。德踰栖棘美，公亚饮冰清。大厦亡孤直，群儒忆老成。白驹悲里巷，梁木恸簪缨。陇遂添新草，珠还满旧籯。苍苍难可问，原上晚烟横。
思乡,失意,九月晦日,雁序逢秋杪，鹏霄睇日斜。帝阶蓂罢叶，客馆菊犹花。信美非吾土，纷回是物华。讵堪霜露变，临水怅蒹葭。
闺怨,想家,相和歌辞 其一 ①长门怨二首,天回北斗挂西楼，金屋无人萤火流。月光欲到长门殿，别作深宫一段愁。
田园,喜悦,泛舟至近村茅徐两舍劳以尊酒,小舸悠飏亦乐哉，迢迢故取北村回。山从树外参差出，水自城阴曲折来。乐岁共忘东作苦，残租不待急符催。旧邻父老睽离久，唤取开颜把一杯。
思乡,想家,又答,白发飘萧老翰林，故乡长忆越山阴。客程牛渚星槎远，吟思龙江烟浪深。多子出疆迎荡节，顾予为国抱葵心。行看洱水堤边柳，满马春风拂醉吟。
思乡,想家,方山阻风,征帆早喜到江东，凝望乡关咫尺通。岂谓三朝又三暮，依然愁水复愁风。空馀山色烟波外，枉却秋光道路中。但得快哉旗脚转，更何分别问雌雄。
闺怨,想家,其三 （广古辞为五解）江南曲,鱼戏莲叶西，盘盘舞波急。潜依曲岸凉，正对斜光入。
闺怨,想家,闺情（以下京集）,秋风袅袅生罗衣，美人夜泣红烛微。郎骑白马临邛去，楼上年年燕子归。
咏物,恐惧,雨,久晴忧不雨，既雨愁顿晴。昧爽风雨作，慰惧还交并。欹枕那能眠，披衣步中庭。须臾风让云，震雷虩虩鸣。蹄涔已稍积，檐注旋如倾。虫虫气乍解，每每原可耕。犹祝远近沾，伫待封事呈。我尝嗤世人，率多望蜀情。当局转自蹈，徘徊空倚楹。
山水,想家,游君山,两过君山苦未游，今来山下暂停舟。云林一径苍苔合，佛殿千年古迹留。日月每从波底出，峰峦常在气中浮。人生志节当如此，屹立狂澜几万秋。
战争,想家,营平里,边事年来日渐非，营平故里一沾衣。忽闻廊庙盈廷议，却忆将军振旅归。北阙浮云迷望眼，西山烽火接郊畿。何人再执屯田奏，见说三军正苦饥。
思乡,想家,其二,不见春花忆故乡，更愁炎月滞炎方。柴门旧对沧江迥，野服无如白苧凉。海内形容犹道路，天涯恩泽更农桑。何时挂却尘冠去，散发行歌与世忘。
思乡,想家,闻今上驻跸端州恭纪 其一 原作,铜柱珠崖日月光，弯弓东望尽扶桑。风云本不遗屠钓，天地何曾外犬羊。失在东隅非汉过，至于南海是周疆。两都父老还跂望，愿得威加归故乡。
田园,愁绪,春日田园杂兴,春来非是爱吟诗，诗是田园乐兴时。清入吟怀花月照，红生笑面柳风吹。村声荡耳乌盐角，社酒柔情玉练槌。閒闷閒愁侬不省，春来非是爱吟诗。
思乡,想家,秋夕,初秋荷气清，晚萼红逾重。明月照绿房，修擎聚青汞。久坐至露深，结怀不成梦。宵长岁过半，鸟息枝犹动。伤哉望乡人，见云愁澒洞。
怀人,愁绪,寄公立,一朝挥别袂，九日在征岐。识我相思意，如君独坐时。榴花须满盏，菊蕊况盈枝。目下重阳泪，宜看杜牧诗。
山水,失意,望庐山二首 其一,扁舟夜泊浔阳岸，隐约香炉五老巅。红叶天灯飞鸟外，白莲僧社断猿边。苍崖影合东林寺，银汉光连瀑布川。亦有宗雷违四想，千峰无路访群仙。
田园,想家,春日田园杂兴,东风生意闹，农圃正宜勤。稻种开包晒，菊苗依谱分。畴西晓耕雨，舍北暮锄云。莫待荒三径，归欤陶令君。
思乡,想家,湖边晚泊,落日荒城外，栖乌匝树阴。江空浮月早，山暝薄岚深。远火惊村吠，归舟咽橹音。乡心正愁绝，飘泊动孤吟。
思乡,想家,其二,兄弟江南身塞北，雁飞犹自半年馀。夜来因得思乡梦，重读前秋转海书。
思乡,想家,其二,身世浮云无定迹，客中二十四回秋。故乡此夕逢佳节，閒看星河彻夜流。
思乡,想家,晚次宿预馆,乡心不可问，秋气又相逢。飘泊方千里，离悲复几重。回云随去雁，寒露滴鸣蛩。延颈遥天末，如闻故国钟。
田园,想家,为令诒题写真二图 其一 梅花村晏坐,前年君过大庾岭，清梦每到罗浮巅。梅花开时雪万树，蛮乡地僻心悠然。归寻图画记畴昔，万里回看如咫尺。想见参横月白时，酌酒对花谁主客。
山水,想家,游赤松山分韵得弟字,旦发东郭门，晚憩北山址。乍离城市喧，益羡丘壑美。舍车陟岖嵚，停策玩清泚。游目苍崖颠，放情白云里。攀林感落英，涉涧悲逝水。冀凭栖遁踪，往遇冥寂士。忽见山阿人，彷佛君平起。何当乘素烟，相与嚼丹蕊。牧羊事已乖，鍊石情徒止。长揖谢荒祠，永愧尔兄弟。
田园,想家,江村即事,江村暝色渐凄迷，数点残鸦杂雁飞。雁宿芦花鸦宿树，各分一半夕阳归。
思乡,想家,东湖春日,湖外红花间白花，湖边游女驻香车。鞦韆对起花阴乱，蹴鞠孤高柳带斜。无数小鱼真得所，一双新燕宿谁家。故园风景还如此，极目飞魂逐暮鸦。
怀人,思念,次韵宜掾徐子美见寄,去年与子别当涂，彼此形骸若梦馀。怅望欲穷千里目，相思不寄一行书。青山归去容身好，白眼从来处世疏。桂水东流须入海，新诗时复委双鱼。
悼亡,哀伤,哭侄阿乘三首 其一,生期嗣芳轨，奄忽抚灵车。竹下衔杯尽，苔前望履虚。膏帷初息照，尘榻尚留书。魂去依长夜，心伤十起馀。
田园,孤独,和茧雪和归田园居六首 其一,出门无远近，落日见寒山。长吟苦涩诗，落落三十年。时亦荒唐酒，壁上吼龙渊。躬耕筋力缓，草宅墓南田。作客新丰市，小楼僦二间。渡口青枫落，征帆湍不前。徙何红泉侧，人外礼白烟。忽生孤士感，勒诗灵怪颠。勿云桑树枯，十亩信间间。归谋老妇祭，酿熟村村然。
思乡,想家,其三,君本滇阳人，还生岭南地。巴陵非故乡，京口亦何意。莫问东西踪，浮生本如寄。松楸翳成阴，桑梓郁交翠。所至各萦怀，功名勿留滞。吾生半南北，归与子同计。旧业空衡湘，侨居托幽蓟。向来金陵路，展转劳梦寐。造物不我仇，卜邻愿当遂。此意君独知，吾言谅非戏。
闺怨,想家,宫词 其六十四,春殿千官宴喜归，上林莺舌报花时。宣徽旋进新裁曲，学士争吟应诏诗。
思乡,想家,秋兴 其一,天末秋风起，新凉日渐多。故园今已矣，归兴欲如何。愁至将诗遣，狂来对酒歌。扁舟犹在眼，木落洞庭波。
山水,想家,登恒山遇雪,塞北一雪天增高，千岩万壑如云涛。天孙剪水水龙号，银花翻海走白鳌。仙家鹤氅乘罡飙，珠幡玉盖来层霄。同过元都慰寂寥，璧也何幸蒙佳招。相与拍手醉琼醪，俯视四海空色毫。龙沙万里寒萧条，更遣滕六埋天骄。悯念赤子声嗷嗷，六丁下界除氛妖。遗蝗入地今全消，有年大有千千朝。天子垂拱同唐尧。
思乡,想家,春日忆故园花树和张少游,小苑繁花树树奇，映山临水惜芳菲。步摇弱佩风微入，汗浥残妆露未晞。密叶丛阴莺并语，香台兰榭燕交飞。故园物色今如此，何事天涯人未归。
怀人,想家,朱同伯寄四韵见怀且示将游玉笥率尔和答,南游怜远瞩，西署负归耕。愧我金茎下，思君玉笥行。贫宁贪薄禄，老但厌浮名。差可三升酝，犹供阮步兵。
战争,想家,白马篇,边城八九月，北风号枯枝。白马谁家子，往来阴山陲。左右佩双鞬，出入拥龙旗。策名壮士籍，曾受天子知。羽书昨夜至，虏骑犯金微。驱马出塞门，一军生光辉。一战摧前锋，再战破重围。日暮休我兵，胡笳惨以悲。男儿赴国难，何以身家为。不断单于臂，宁裹马革归。
山水,想家,望西山,西望瑶山秀色重，邑城多傍最高峰。明霞落尽鸦犹语，尺素裁成雁适逢。吟骨对山双耸瘦，凉飙戟叶几摧锋。溪村月上愁无限，看到渔灯达暮钟。
怀人,思念,寄友人,独立向江天，相思隔暮烟。草玄从客笑，衰白故人怜。五岳几时去，一丘长晏眠。幽怀何所寄，丛桂晚逾妍。
思乡,想家,甲子语溪闵雨四首 其一,樯头五两摇空飞，船头百丈牵何迟。数篙塘水清可涉，故乡千里归何时。
思乡,想家,挽光禄李署正扈驾北狩死节,土木堆前日色黄，龙旗猎猎狩沙场。从容节义生前定，磊落声名死后香。遗恨千年随衮冕，故乡万里葬衣裳。宗盟地下谁相见，惟有南朝李侍郎。
思乡,想家,闻宁武山寇破湘中诸县,江汉氛祲入，三湘更滞淫。梦魂依桂峤，泪血染枫林。虎落凄风过，蛇丘毒雾深。经年鱼雁断，摧折望乡心。
闺怨,流泪,闺情四首 其一,春闺晓起泪痕多，倦理青丝发一窝。十八云鬟梳掠过，更将鸳镜照秋波。
思乡,想家,西望太行诸山,白日如送客，青山解迎人。半空横叠嶂，万里一孤臣。涧积过年雪，风回隔岁春。并州虽暂住，难比故乡亲。
怀人,想家,秋日閒居有怀黄大宗伯,万里温陵道，含情忆旧游。梦迷明月夜，人老白蘋秋。海阔休看雁，山深自倚楼。何时江路柳，重见木兰舟。
怀古,想家,润州怀古二首 其一,楚云直下大江流，铁瓮城高落木秋。宋帝南徐犹作镇，萧公北顾更名楼。江山胜迹留三国，海道烽烟动五州。见说孙卢西犯日，青燐白浪使人愁。
思乡,想家,早蝉,六月初七日，江头蝉始鸣。石楠深叶里，薄暮两三声。一催衰鬓色，再动故园情。西风殊未起，秋思先秋生。忆昔在东掖，宫槐花下听。今朝无限思，云树绕湓城。
思乡,想家,度岭仍用前题壁韵,秋色苍茫万里开，长途匹马重迟回。乡心回首无梅寄，客思冯高见雁来。秦帝凿馀通贡道，陆郎归后有朝台。山花山鸟如相识，未负临风独举杯。
思乡,想家,关山月,故园千里月，流照入秦关。弓影同看曲，刀头未卜还。迷云度容与，映水咽潺湲。莫遣青楼去，摧残少妇颜。
怀人,想家,衡南秋夕有怀陈仪翔年丈却寄,楚水枫林带晚霞，谁怜为客近长沙？峰前雁阵三秋断，天上鹓行万里赊。愁绝懒调湘女瑟，梦回犹听蓟门笳。思君更忆同游地，为问玄都几度花。
悼亡,哀伤,哭子相 其一,伏枕燕关气憯悽，惊魂忽破驿书题。窥人魑魅骄相狎，入眼星河黯自低。岁暮中原无騕袅，春晴大海有虹霓。何言后死斯文在，七圣襄城路转迷。
思乡,想家,祀回,七陵秋祀罢，一骑雨中归。候火明孤馆，凉风洒客衣。草虫声转急，巢燕意多违。为托思乡梦，南云白处飞。
咏物,想家,雾,光明人所好，幽暗此何为。树在溪无影，禽来鹘未知。爱花留润与，避日卷阴移。底事偏相恼，天涯欲望时。
思乡,想家,其二,凉风送归云，幽崖委寒翠。故乡深黄叶，银鳞昨夜至。牙筹启锦缄，密蟠珍珠字。读君纸上书，陊余眼中泪。几载订心交，蒋生尤夙契。谁能隔关山，家事代余计。上言何所为，达余双亲意。下言何所为，勖余四方志。贱子苟终穷，负此良友谊。反覆持素书，终夜若梦寐。
田园,想家,戴村坝,汶流不许归东海，引入南湖运口粮。千里帆樯明月夜，薰风吹送枣花香。
悼亡,恐惧,哭王元规,华颠倾盖便忘年，信有乌衣不乏贤。膝上中郎名誉早，湖南司马岁时迁。去天尺五非无地，击水三千竟莫前。唇齿五车真底用，人琴冥漠付重泉。
田园,愁绪,闲居 其一,闲居冬已尽，独坐念将衰。霜叶不亲树，寒花多苦枝。单衣勤向日，薄命拙逢时。莫作将来计，人生未可知。
咏物,想家,萤,每自不禁愁，萤光又见流。漫云能烛夜，底事更催秋。背月偷荧耀，因风托去留。昨年已感触，今夕忆从头。
怀人,思念,感怀寄友人 其四,万缕千丝抽渐匀，思君多在柳园春。欲将折寄烦相忆，未必君情似柳新。
思乡,想家,小憩湘江,小憩依丹壑，萧骚别洞天。枫林疏落雁，萝径乱呼蝉。客路馀千里，乡心还半年。前津望不极，迢递隔湘烟。
思乡,想家,与闻起弟,作意归来莫著疑，故园松菊自依依。此心漫道无通塞，万物从来有是非。岐路经多谙世故，人情阅尽见天机。耕原姻娅过逢地，休向樽前赋式微。
思乡,想家,雨中柬郑道行,二月雨声寒，萧条拥鹖冠。疏钟沉别院，独鸟下空坛。久客嗟燃桂，深山想采兰。君家书带草，何似故园看。
战争,想家,樊司马草堂雪霁歌,太白楼前风猎猎，骠骑营中冻旗立。岱岳晨光结作霞，绿野云开雪在沙。司马碧油寒未起，日射辕门虎士喜。新从淮蔡破虏归，拟将银甲天河洗。节钺时闻丹壑游，林间散骑卸吴钩。飞尘一道连清济，中使西来为赐裘。
战争,想家,送张鹄举巡抚榆林,锁钥边城固，储胥幕府闲。风声先上郡，烽火绝秦关。紫塞铙歌发，黄云猎骑还。侧知铃阁夜，梦绕殿东班。
田园,想家,村行书事,结屋临流水，柴门薜荔墙。四山松叶碧，一径菜花黄。草软牛羊卧，炊新麦豆香。邻翁閒聚处，浊酒话农桑。
思乡,想家,东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄复用韵 其一,故乡堕渺茫，乃此穷山依。力业困乏资，萧飒如秋晖。人生初无根，岁月著翼飞。更堪几寒暑，蔓草真同归。与怀死后名，不补身前饥。已矣勿多谭，宁能置深悲。
思乡,想家,雨（时计吏后作）,短日仍多雨，轻飞似暗尘。病逢寒食夜，书寄故乡人。节物频年异，衣冠后会新。圣朝容拙宦，又过五陵春。
思乡,想家,同子瞻次梅圣俞旧韵题乡舍木山,江槎出没浮犀牛，波涛掀天谷为洲。江寒水落惊霜秋，危根瘦节鸣寒流。脆朽吹去谁镌锼，连峰叠嶂立酋酋。吾家此山不易得，十年弃置空自尤。猿号鹤唳岂无意，委蛇怪我怀羔裘。西归父老拍手笑，笑忆翁子躬薪槱。去时三山今有五，不问故园惟一丘。
思乡,想家,题思归鸟,高枝枝上鸟，终日叫思归。如斯羽翼全，何不望乡飞。
怀古,哀伤,秋日武冈南楼怀古,南楼高敞碧霄悬，极目平沙没远天。济水潺湲空日日，野禾离秀自年年。仙家丹灶荒山里，胜国遗踪夕照前。千古低徊伤往事，杜鹃啼破早秋烟。
战争,想家,闻边报,折冲倭虏庙谟成，几挽犹劳万里行。东抚高丽朝遣使，西临大夏塞屯兵。鱼龙海上辽阳戍，花马池边骠骑营。绝幕伏波俱此日，汉家枢筦在秦京。
山水,哀伤,游扶风山寺偶成,郁郁万株松，森森千树柏。闲游至螺峰，螺峰真秀绝。山深俗障空，地远尘嚣隔。曲径而通幽，有室愈精洁。图书妙古人，题咏多遗迹。屏开草色清，窗映苔岑碧。金筑地低窳，过夏犹炎热。嘉客两三人，相邀聊共适。俯仰于其中，陶然殊自悦。爽气扑眉清，凉风生面彻。
战争,想家,烽台晚眺,极目俯高邱，清笳隐戍楼。万山环地落，一海抱天流。白骨何年战，黄云终古愁。徘徊无限意，霜月满征裘。
咏物,恐惧,咏燕,海燕何微眇，乘春亦暂来。岂知泥滓贱，秪见玉堂开。绣户时双入，华轩日几回。无心与物竞，鹰隼莫相猜。
怀人,哀伤,横浦驿别梁景怀何尚贤欧允亮,萍梗飘零笑此身，十年羁思不堪陈。谁知南北章江水，又向河桥别故人。
思乡,想家,应挥使招集坐中北乐侑觞赋谢,燕寝清香散鹤群，玳筵霞色坐絪缊。蹁跹舞袖花间出，嘹喨歌喉竹下闻。旅梦乍回燕邸月，乡心犹共越溪云。凭高试望东南气，灿烂明星拂剑文。
思乡,想家,答邻舟友人,柳覆平堤漾碧流，月高清咏在邻舟。故园久负莺花约，长路翻成汗漫游。赖有琼琚投锦字，如搴兰芷向芳洲。吟来画舫新凉满，更复何心怨石尤。
田园,想家,雪村闻鹃,故国亡来身已非，千年犹诉不如归。参天古木魂迷路，谁与黎侯赋式微。
田园,哀伤,清明邀诸兄弟过南村因至桥畔流觞,埙篪集令节，信步过桥头。涧水潺湲泻，杯醪次第浮。媚人花欲语，唤友鸟相求。行乐须乘兴，悠悠看水流。
怀古,哀伤,咸阳怀古,高秋咸镐起霜风，秦汉荒陵树叶红。七国斗鸡方贾勇，中原逐鹿更争雄。南山漠漠云常在，渭水悠悠事旋空。立马举鞭遥望处，阿房遗址夕阳东。
怀古,失意,文帝议以贾谊任公卿绛灌冯敬等害之乃毁谊曰洛阳年少擅权于是天子疏之以谊为长沙王太傅,诸老谗言入，长沙远地留。一闻天子议，众嫉少年谋。自堕奸谀术，谁宽痛哭忧。至今言绛灌，犹为孔门羞。
思乡,想家,其四,春山椎鼓雀舌细，石涧垂丝鱼肉丰。异时相逐许馀地，杖藜自号田家翁。有年无累反观处，水天云尽涵秋空。虽然出处有义命，必欲长往非人同。校书千古窜讹谬，日长閒御瀛洲风，故园且付烟云笼。落笔成诗今几卷，洗我烦襟求副本。
山水,哀伤,游武昌西山经黄州杂诗五首 其一,颠越凭风涛，百里快一纵。泠泠大江流，了了胡吹送。排荡氛雾交，雷霆不可控。船镫界华夷，宵雨湿魂梦。俄惊飞艇前，跳入竞脱鞚。城堞探虚无，港屿迷罅缝。狭庐候晨色，鱼鳖俨在瓮。良游偿穷途，忍此托帡幪。邻栖有鸣雏，为客和潮哢。
山水,喜悦,游东山二咏次李丞相韵 其二 榴花谷,公如谢傅暂闲身，我亦归来效季真。山屐数陪销暇日，诗篇常许和阳春。虚怀寄傲三休外，洗眼旁观万态新。谷口榴花解迎客，骑鲸端为谪仙人。
思乡,想家,和答陶南川兵侍,晓开画鹢带遥山，夜泊溪渔细柳湾。鸿雁逢时知北乡，莼鲈有约待南还。虚传海外千年药，且向人间一日閒。寄语隔船陶士雅，故园新笋鹿胎斑。
战争,哀伤,度关陇,陇头流水关山月，月色凄凉水呜咽。今古征人尽断肠，野客经过亦愁绝。连林二月冰不开，猛虎一吼苍崖裂。鹦鹉能言好寄书，心事茫茫向谁说。
思乡,想家,晚泊京口,舟行易日暮，旅泊背孤城。酒力当秋胜，乡心逐夜生。人烟都会地，风雨大江声。明发空南望，苍然北固横。
思乡,想家,元日有感（壬寅）,万国衣冠拜衮衣，两年元旦负归期。江云朝捲千寻碧，海日晴曛五色旗。江上雪消春水长，山中寒重早梅迟。莫思乡党常年会，宝剑当酬国士知。
怀人,思念,寄独漉子,我从林屋洞，探得龙威书。赠尔浮沧海，游仙驾鲤鱼。云帆悬若木，乡路指扶胥。几夜罗浮月，相思望碧虚。
田园,失意,白家村访杨大器不遇,兵火寥寥百室存，空江自抱白家村。旧时杨器无人识，草没三郎古庙门。
山水,孤独,石门瀑布,乱藤深树野云幽，鸣瀑山头爽气浮。似带轻烟凝暮霭，更飞凉雨入高秋。月明练影当空落，风细涛声逐涧流。寄语探奇诗酒客，芝田江上有龙湫。
思乡,想家,秋兴次毕宗仁韵,平生不解赋悲秋，万古乾坤入醉眸。满腹诗书糟粕子，百年身世土馒头。青山泉石元无恙，白发功名便合休。却忆故园新隐处，绕篱菘菲长春柔。
思乡,想家,梦还家,故乡南望路偏赊，清梦无时不到家。僮仆出门迎旧主，稚儿环膝献新茶。庭前萱草春仍绿，阶下长杨暖正花。惊觉不胜愁绝处，柳梢明月照窗纱。
思乡,想家,夜泊枫桥怀所知,落日阊门外，枫桥暂泊舟。寒山初上月，吴苑欲含秋。别梦千重远，残钟半夜愁。天明望乡树，迢递忆同游。
怀人,想家,寄彭修撰李吉士二同年,千里迢迢隔两都，雁归不寄半行书。只缘久别交情薄，自是长贫行辈疏。细雨落花朝退后，游丝飞絮燕来初。故人寂寞芸窗里，迟尔封缄慰索居。
思乡,想家,枫亭,草树随方别，枫亭故有枫。故乡乌臼树，霜色更深红。
闺怨,孤独,长门怨二首 其一,一种宫中月，愁人独夜看。光辉流别殿，歌舞未曾阑。妾妒矜新宠，君恩落旧欢。素娥青桂里，相对两同寒。
思乡,想家,其十,常日看花兴，兄行弟必陪。今朝望乡国，携手上春台。
咏物,流泪,荷花,野菼秋菰共一陂，水禽沙鸟最相知。浓香浩浩无人问，清影萧萧只自危。岁宴苦心终寂寞，夜深清泪独淋漓。渚宫更拟襄王看，犹恐雄风作阵吹。
田园,哀伤,漫兴十首和郭半村舍人韵 其一,少年意气斗阑干，倦翮西风久息翰。山鸟自栖残社屋，古桃不识旧衣冠。七哀野老啼何苦，十日清樽约巳寒。穷巷萧条断鸡犬，几家扳宅共刘安。
思乡,想家,其三,别有朱英异国誇，芳名珍重谱桃花。明明著雨胭脂湿，淡淡凝霜血点加。老去陶公频中酒，年来屈子亦餐霞。故园九日多吟趣，好并丹萸插鬓斜。
怀人,哀伤,自延还鄜怀京师亲旧,羁旅无归不自任，重重白发巧相寻。扁舟前岁江湖客，匹马今朝关塞心。揽古岂无王霸略，穷途只有短长吟。故人憔悴多如此，谁解多情送好音。
战争,想家,其二,穷冬生朔雪，寒色满交河。绝塞人烟少，荒城戍角多。关山同汉月，部落半羌歌。欲破匈奴胆，君王莫许和。
思乡,想家,京城客馆,公宇日无事，阅书稍怡情。浩漫罔穷极，静定悟始明。笼禽动幽响，庭草遂微生。俯念节物变，宴处常惧盈。宁复辞劳苦，王事驱我行。雨馀夕阳漏，空雷殷残声。暄爽倏未定，云势方纵横。访遇当获趣，及兹烦抱婴。何时故园友，浊酒与同倾。
战争,想家,凉州曲,何处笳声咽陇头，蓬婆城下不胜秋。霜飞白草惊胡走，月照黄河入汉流。上策尽休搜套卒，中原新拜富民侯。羌西夜夜梅花落，烽火关山满戍楼。
战争,想家,梅和尚节使挽词二首 其一,鏖战群奔外，申威一呼间。功名归死事，义勇鄙生还。矢向胡天尽，弓犹汉月弯。君王思战苦，起冢象天山。
田园,怨恨,雨中怀后村石塘之约爽矣,好读书多昼苦短，细行历到岁其除。无端竹雨萧萧下，可奈松风谡谡如。更仆诗来几满箧，过门约在待安车。大寒不出空回首，何日同观濠上鱼。
思乡,想家,寄郑彦博,礼帙初携入奉常，濯缨又复向沧浪。匡时未必惭长□，抚事无如归故乡。雨钓海头机已息，云根谷口鬓俱苍。客来若也询馀计，题得新诗满草堂。
田园,想家,田家谣,五月军回未有期，不禁烟瘴入枯脾。马头一骨还家日，只有弓刀似旧时。
咏物,想家,雁,北塞迎霜雪，西风送羽翰。数行天澹澹，万里路漫漫。日落秋声急，江空暮影寒。故人书断绝，矫首望云端。
战争,哀伤,画马图,房精夜陨渥洼水，中有天马变如鬼。籋云流赭登玉台，清风谡谡生双耳。无端遣入天子闲，足底百趼如关山。隔河唐将浴牝马，哀鸣顿足将奔还。风毛雨鬣不自整，肯顾苑北云锦斑。但有风棱馀瘦骨，窃衔不管霜蹄蹶。大星昨夜落旄头，好载阏氏媒突厥。
咏物,失意,梅,墙边几树玉参差，照眼幽花冷自宜。香阵晚交风破蕊，粉花朝湿雪融枝。故人消息从谁寄，造物生成似我迟。且慰蹉跎尽诗兴，江楼闲笛不须吹。
悼亡,孤独,哭郑二参政,豪气动奎光，金门谒帝王。朔南归圣治，冠冕出殊方。绿树孤坟在，青山百越长。若为官舍里，风暖荔枝香。
怀人,想家,酬元秘书晚出蓝溪见寄,野兴引才子，独行幽径迟。云留下山处，鸟静出溪时。拙宦不忘隐，归休常在兹。知音倘相访，炊黍扫茅茨。
思乡,想家,杂感六首 其一,病卧践衰境，躬耕归故园。怒蛙号废沼，妖鵩啸荒村。里巷鱼餐薄，坊场黍酒浑。相逢欲话旧，意极转忘言。
怀古,想家,临安怀古次吴克庵学使韵,?町旧国枕山开，纵目凭高客思哀。瘴草碧侵群节墓，野花红暗抚蛮台。五邦地控交冈险，三洞泉通泸水来。边徼从前多谪宦，景贤祠下几徘徊。
悼亡,想家,哭张籍司业（一作哭陈陶）。（一作张乔诗）,先生抱衰疾，不起茂陵间。夕临诸孤少，荒居吊客还。遗文禅东岳，留语葬乡山。多雨铭旌故，残灯素帐闲。乐章谁与集，垄树即堪攀。神理今难问，予将叫帝关。
战争,怨恨,秋草,萧疏无复碧丝丝，古道苍荒异昔时。墙底寒虫声唧唧，城边羸马去迟迟。征夫塞外悲萧瑟，戍妇闺中感别离。一自王孙归去后，几番风雨满天涯。
田园,哀伤,武功县中作三十首（一作武功县闲居） 其六,性疏常爱卧，亲故笑悠悠。纵出多携枕，因衙始裹头。上山方觉老，过寺暂忘愁。三考千馀日，低腰不拟休。
思乡,流泪,省行堂主往霅川化油,火冷灰寒老病身，一灯深夜伴孤贫。忍将滴滴思乡泪，说与溪头问疾人。
思乡,想家,李仲侃客蜀忘归作此柬其子,寄语君严父，乌江锦似花。故园如此好，安得不归家。
战争,想家,汉边思 其一,汉军屯句注，边马渡阴山。羽书飞上郡，烽火达萧关。
思乡,想家,其二,兴王将相奋雄图，此处曾经裂虎符。江走乌龙穿紫塞，山开长白障留都。遐方貂贝归朝觐，盛世恩膏及朽枯。大地重熙歌乐土，故乡风景忆西湖。
田园,怨恨,拟古诗五首 其一 陶渊明田园,谋生固有道，委情在耕凿。但勤四体力，勿嫌岁收薄。策杖看良苗，吹香如杜若。好风动平畴，垄间自舒约。岂惟儿女餐，浊醪还可酌。同生大化中，遗粒畀田雀。俛仰弄琴书，信无逾兹乐。
咏物,想家,杏花,垂杨一径紫苔封，人语萧萧院落中。独有杏花如唤客，倚墙斜日数枝红。
山水,孤独,游崇福寺,我斋不盈丈，面壁兀若顽。出门天地阔，旷如脱牢关。青童迎相揖，笑报山僧还。婆娑三四客，竟日长松间。中心定何如，气象无此閒。谁当千载后，如我坐兹山。
战争,想家,晓行逢征东将士却寄梅中丞,烽火城西百将屯，寒烟晓爨万家村。雄边子弟夸雕鞯，绝塞将军蚤闭门。傍海何年知浪静，登坛空自拜君恩。云中今有真颇牧，安得移来觐至尊。
思乡,想家,与徐仲山顾崇善登城西台晚眺,荒台寂寞不知名，台上经霜宿草平。万井白烟高郭绕，千峰落日大江横。居民不省前朝事，过客空为此日情。东望乡园怀抱恶，一杯须与故人倾。
怀人,思念,十月朔旦寄贵白兄弟,黄牛村前秋叶飞，青螺峰外海云归。故人相思雪满鬓，客子独行风举衣。乌鹊定占谁屋喜，鲈鱼知比去年肥。当时歌酒江湖上，百里音书今亦稀。
悼亡,哀伤,哭杨大章先生二首 其一,家绍文元学，身安原宪贫。世方推独行，天忽夺斯人。客路谁倾盖，湖堤几咏春。回看携手处，不语自伤神。
田园,想家,上巳日晚步商墓西村 其一,桑叶青时戴胜飞，红红白白映柴扉。枣花欲落缲车响，连臂行歌缓缓归。
怀人,思念,寄元裕之,朔云阴雪晚重重，日入寒芜塞草空。沂水东回无去翼，天山南断有哀鸿。三年远别交情外，一夜相思客梦中。明日关河对双泪，祇将幽愤寄秋风。
思乡,想家,度洛因泛舟东下数里颇忆淮上,沄沄清洛转山隈，渺渺东流不复回。轻鸟竟随青嶂去，乱波争泛夕阳来。偶惊舟楫乡心起，乍脱尘埃病眼开。疑是盱眙郭门外，月明帆席过清淮。
怀人,思念,野外闲步怀城中诸友,霜过寒汀静，澄泓碧一湾。菰蒲残叶袅，鸿雁和声閒。暮霭浓深树，秋容淡远山。相思人不见，独立白云间。
怀人,孤独,梦后怀垫巾楼,移居无复垫巾楼，归梦依然在上头。元与江湖豪士卧，似闻风雪故人投。窗间塔影池边小，寺外村光雨后收。仿佛昔时同舍客，月明阑槛并船游。
思乡,想家,独居,独居谁悯客无依，困顿风尘欲拂衣。垂老愈知名教乐，远游每恨故交稀。四山烽燧鹅公颈，一艇风涛燕子矶。北望乡关何处是，忍教儿女寄当归。
思乡,想家,闻笛,吹笛江头夜半时，新声清切泪堪挥。故园应有梅花落，何得因风满客衣。
闺怨,怨恨,拟山家闺怨戏为钝翁编修作,璇玑赋罢气凌云，下直金莲每夜分。那忆璇玑图上字，锦机辛苦寄回文。
田园,想家,游东村,露草衡门晓，风松一坞幽。新春有佳日，老子得闲游。鸥为忘机下，鱼缘得计浮。归途无远近，一叶乱渔舟。
怀古,想家,咏史诗 牛渚,温峤南归辍棹晨，燃犀牛渚照通津。谁知万丈洪流下，更有朱衣跃马人。
闺怨,想家,闺思二首 其一,不省蘼芜草，惟看豆蔻花。欢归白门外，犹自梦天涯。
思乡,想家,中秋集定慧寺时自金陵暂归,共喜中秋河汉明，东林坐见月华生。青天不染金波冷，古寺无人玉漏清。竹柏空阶交藻影，蛩蒐深巷杂砧声。故乡番作思家梦，此夜长安儿女情。
思乡,想家,舟过横里怀平松雨先生故居,出门天宇晴，暖风吹我衣。片帆一何驶，沙燕相随飞。不断故乡山，新绿初生肥。谢村已回首，仲墅望依依。宽漾十二里，中有诗人扉。幽栖如此少，远戍竟尔违。桑阴看浴蚕，草舍闻呼豨。当从田父饮，莫叹季女饥。
思乡,想家,喜林崇高见过,十年萍梗愧西东，千里佳期此日同。图画秪今追北苑，衣冠谁复识南宫。乡心几度春云外，诗思千峰暮雨中。欲把酒杯留醉赏，沙头归佩莫匆匆。
怀古,想家,咏史（上） 主父偃,当年齐赵倚黄昏，曾叹蒙恬灭子孙。一日上天沾五鼎，依然蜚粟度龙门。
思乡,想家,美前馀姚知州董伯贤以洪武五年夏五月奉母夫人之丧归葬崇德遵诏旨也,善政作州临舜水，深心爱日在慈闱。瑶池宴罢迷仙佩，画戟香残卷綵衣。万里风霜乔木尽，故乡丘陇几人归。莫忌圣治隆仁孝，生死沾恩古所稀。
田园,怨恨,蔡南村寿诗（蔡泰伯里人瀛之父）,我识南村叟，臞然一逸民。卜居三让里，击壤百年身。城府入来少，桑麻乐处真。一经今有子，环堵岂嫌贫。
战争,想家,柘林城赠尚侍御,扶桑新筑受降城，海上烽烟万里清。天作重关鱼钥静，戍临三岛雉楼明。旌旗晓映霜台月，鼓角宵传汉将营。闻道庙廊今有议，筹边还欲仗威名。
怀人,恐惧,对盆荷怀王廷贵学士,故人别我去，空斋久悬榻。何为穹镶间，人生少欢合。见此盆中花，问之不能答。延首望层空，长风起萧飒。何日能重来，金门同献纳。
思乡,想家,七夕用前韵,秋花裛露被东除，月殿穿针巧不如。向夕慢陈庭下果，连年悔晒腹中书。寒归金马愁仙吏，水涨银河笑泽渔。思煞故园机织者，晚来长自对门居。
怀人,思念,寄刘彦炳,征旆遥分苑路西，马蹄春去弋阳溪。相思欲和乌啼曲，一拂瑶弦意总迷。
田园,恐惧,读后村梅花百咏,曾被梅花累十春，孤山踪迹断知闻。百篇依旧相嘲弄，却恐梅花又怕君。
思乡,想家,和答郑郎中见寄①,客子由来怀故乡，苏门冷落白云旁。梦随夜月钟前断，诗入秋风草共荒。操板镰靴游宦厌，开樽挥麈旧欢长。泜川逸老应相念，为倚阑干向夕阳。
怀古,想家,濑上怀古（有孟正曜祠堂）,古寺閟岑郁，空梁悬斋鱼。神坐既攲仄，德容亦饥虚。先生贫有命，山僧乐无馀。长安满市花，匹马吟九衢。寥寥北邙山，而谁噫荒墟。岂有先生者，不如山僧欤。盲风振苕华，重露落芙蕖。何当醉尉归，方坐钓水隅。
思乡,想家,咏廿四气诗 霜降九月中,风卷清云尽，空天万里霜。野豺先祭月，仙菊遇重阳。秋色悲疏木，鸿鸣忆故乡。谁知一樽酒，能使百秋亡。
怀古,哀伤,息夫人,可怜楚破息，肠断息夫人。仍为泉下骨，不作楚王嫔。楚王宠莫盛，息君情更亲。情亲怨生别，一朝俱杀身。
思乡,想家,冬日游惠山依韵和棘园,山因临水秀，水更在山清。病叶疏林木，寒霜冷石坪。废园馀晚菊，荒径杂芳蘅。忽动故乡思，遥天递雁声。
送别,哀伤,送沈侯之京,悠悠旌旆出东楼，特出仙郎上帝州。刘旻才高能富国，萧何人杰足封侯。关河弱柳垂金缕，水驿青帘拂画楼。欲尽故人尊酒意，春风江上暂停舟。
田园,思念,花村六韵,地胜非离郭，花深故号村。已怜梁雪重，仍愧楚云繁。山近当吟冷，泉高入梦喧。依稀小有洞，邂逅武陵源。月好频移座，风轻莫闭门。流莺更多思，百啭待黄昏。
山水,愤怒,登北高峰,山巅复山巅，树杪复树杪。白云已摩肩，青意犹未了。积苏笑壤鼠，决眦极飞鸟。吴涛与越树，灭没窥缥缈。洪荒本无界，所恨见者小。九万逍遥游，语大未易少。
咏物,想家,咏雪,纷纷飞雪遍遐荒，半是落花半是霜。万里江山全著色，六朝宫殿又增光。灞桥风里何人去，梁苑游中惹客忙。更有一枝春意透，满林梅蕊暗飘香。
思乡,想家,老卒还田里,蚤从玉帐出边关，雪鬓垂丝喜得还。锐气暗随秋色尽，老情翻乐故园閒。战场尚记归时路，村径犹依旧日山。留得少年长剑在，壁间悬却独频看。
闺怨,思念,闽宫词二首 其一,露华如水蘸宫墙，红豆花兼荔子香。多少峨眉闲待月，九龙帐底贮归郎。
田园,思念,从云路村取道入云端 其一,晓发双峰石窦边，翠微晴色带炊烟。凌空直欲寒飞鸟，不数安期控鹤年。
思乡,想家,奉使自蓝田玉山南行,征骖入云壑，始忆步金门。通籍微躯幸，归途明主恩。匪唯徇行役，兼得慰晨昏。是节暑云炽，纷吾心所尊。海县且悠缅，山邮日骏奔。徒知恶嚣事，未暇息阴论。峣武经陈迹，衡湘指故园。水闻南涧险，烟望北林繁。远霭千岩合，幽声百籁喧。阴泉夏犹冻，阳景昼方暾。懿此高深极，徒令梦想存。盛明期有报，长往复奚言。
思乡,想家,秋日徙倚门外久之,舍前烟水似潇湘，白首归来爱故乡。五亩山园郁桑柘，数椽茅屋映菰蒋。翻翻小伞船归郭，渺渺长歌月满塘。却掩柴荆了无事，篆盘重点已残香。
思乡,想家,海上秋怀,辞无圭组隐无才，门向潮头过处开。几度黄昏逢罔象，有时红旭见蓬莱。碛连荒戍频频火，天绝纤云往往雷。昨夜秋风已摇落，那堪更上望乡台。
田园,想家,西村老叟,西村逢老叟，事事皆天真。发白不记岁，鸟鸣知是春。耕桑了衣食，儿女俱和循。日暮野中归，荷锄仍带薪。见人但恭敬，尘满头上巾。未尝识都邑，岂闻有君臣。我疑百世下，犹有羲皇民。
思乡,想家,忽忆故园修竹因作此诗,故园修竹绕东溪，占水侵沙一万枝。我走宦途休未得，此君应是怪归迟。
山水,孤独,望三负山有感,孤舟一出广陵津，十五年来未死身。我自有情如识面，青山宁忆旧游人。
思乡,想家,谒先主庙,暗粉陈丹半在亡，短垣残日共悲凉。不须古碣书绵竹，自有荒村纪葆桑。尘土衣冠曾系马，岁时歌舞亦称觞。不应巴蜀江山丽，能使英灵忘故乡。
田园,想家,晚宿江村即事 其一,行行暝色起江沙，借宿江村野老家。夜月炤来东陇树，秋风吹发上田花。
山水,想家,登富春山时乡族商人多以索逋钱寓子陵祠问其所从索者皆县官也笑赋一绝,争道先生百世师，富春山麓起崇祠。残碑尚刻希文记，终有廉贪立懦时。
怀人,想家,寄城南诸友,十年回首论交地，万地閒情入望初。阙下每闻乡国事，灯前重简故人书。红尘满路看羸马，芳草经春想旧庐。出处祗今何处是，欲从南谷问华胥。
山水,喜悦,游安乐山,苔径傍岩斜，林间是道家。夜潭鱼戏月，春地鹿眠花。
怀人,哀伤,江上送毛太守入觐因寄旧游三山诸友,念别须臾已岁馀，忽逢江上意何如。心悲不语伤时事，眼看双分畏简书。远水片帆天际没，晴窗古木岸边疏。故人相见倘相问，芳草閒门是谪居。
思乡,想家,大同写望,云中日气乍如灰，剑倚天边尚有台。紫塞秋风随马度，白登寒色压城开。禁中颇牧当时用，宫后娥眉万里来。飞将有孙殊可念，白头还作望乡哀。
思乡,想家,历阳寄定城尉彦逢弟,故园鹎鵊久催耕，休恋公田秫与粳。别恨久随黄耳去，归心应望白云生。干戈丛里三书考，春夏交来几闭城。我亦蓝田负丞者，相从何日赋渊明。
思乡,想家,次张仲实游山图,地胜清游惯，山空一笑哗。岚阴冰入体，林影雨天花。北水知鱼处，南邻有酒家。应联纳凉句，归去故园誇。
咏物,想家,燕,万里来从海外村，定巢时听语频频。帘风半卷重门晓，社雨初晴二月春。尾上系诗成往事，掌中学舞是前身。华堂茅屋依然坐，几处相逢旧主人。
思乡,想家,少石以实甫唱和诗见示，次韵,水驲传诗柬屡修，簿书忙里且閒偷。三江此地朝南海，百甓何人运广州。微雨渐催残腊近，寒梅已放故园不？欲寻高处同舒眼，浩浩风烟镇海楼。
山水,恐惧,登龟峰群峰亭,桃花台下系轻舠，直上峥嵘不惮劳。历示群峰三十二，一峰还压一峰高。
思乡,想家,发景州,澹澹夕风作，萧萧芦叶鸣。林间众鸟息，河上一舟行。海近云常湿，天虚月更清。神京看渐近，且缓望乡情。
战争,愤怒,韩干马十四匹,二马并驱攒八蹄，二马宛颈騣尾齐。一马任前双举后，一马却避长鸣嘶。老髯奚官骑且顾，前身作马通马语。后有八匹饮且行，微流赴吻若有声。前者既济出林鹤，后者欲涉鹤俯啄。最后一匹马中龙，不嘶不动尾摇风。韩生画马真是马，苏子作诗如见画。世无伯乐亦无韩，此诗此画谁当看。
思乡,想家,渡潇湘江,夜听潇湘江上雨，今朝雨里渡潇湘。船冲晓浪涨新碧，山似画图非故乡。鸿雁来时应好在，白鸥飞起忽成行。论诗安得杜陵老，望岳令渠赋一章。
思乡,想家,晓泊西郭,西郭舟初泊，东方日未明。荒村无犬吠，古寺有钟声。潮落夜归海，江空秋满城。故乡南望处，渐见白云横。
悼亡,想家,哭季廉,万鬼狰狞钜海隈，真成一夕碎琼瑰。平亭学术归孤愤，凋瘵乡闾见此才。听讲祇馀残月在，寻亲应带怒潮回。遗笺重叠藏尘箧，后有千秋未忍开。
思乡,想家,八月二十日自澄赴申浦吴门作,山到虎丘尽，不随江海东。草荒梅福市，花暗莫邪锋。栖托旧相得，此行途未穷。故园回首望，高下夕阳红。
山水,恐惧,登铜山绝顶,第一高峰第一春，梅花香里著閒身。狂吟不怕山灵笑，绝顶题诗有几人。
思乡,想家,次许给事启衷九日感怀因以为赠二首 其一,南极开天诏，春来万物苏。节随星动速，槎向海浮迂。鲲运溟风翼，龙收渥水驹。故园聊暂驻，松菊未曾芜。
怀人,思念,钱江舟中怀友人刘介庵明经,与君同气复同声，一见论交定一生。谈到五更犹剪烛，送还半路更班荆。相思几度凭鱼雁，阔别频年换蟀庚。最是西湖风味好，可能买棹向南行。
怀古,哀伤,滕阁怀古,凭高独展眺，风叶乱鸣秋。銮舞自空阁，渔歌尚晚舟。卷帘山历历，倚槛水悠悠。月出江城暮，凄凉万古愁。
山水,喜悦,望荆山,宿云收叠岭，初日上危岑。黤黮千重黛，光芒一线金。秋高怨摇落，野旷快登临。谁怪欣然乐，山林慰此心。
送别,想家,浐水东店送唐子归嵩阳,野店临官路，重城压御堤。山开灞水北，雨过杜陵西。归梦秋能作，乡书醉懒题。桥回忽不见，征马尚闻嘶。
怀人,失意,夜坐因读隐直书寄之,徂岁曾何急，清宵不复长。蹉跎问甲子，愁寂看灯光。峡雨萧萧冷，江云澹澹黄。殷勤故人别，容易二年彊。
山水,思念,登鸿山,偶到鸿岭上，山高红尘杳。四顾天地空，俯视人世小。顽石空坐久，一春心事了。
山水,想家,游南山寺,危楼冠绝壁，突兀俯千寻。烟拥城中市，花明郭外林。晴花开紫塞，雪色出遥岑。故国空云海，凭高寄远心。
怀人,思念,酬黄山人郡中见怀之作兼呈魏使君,千山佳色郡斋前，楚客相思秀句传。白雪调成堪自老，青云名在好谁怜。胡床夜傍南楼月，浊酒春开北海天。羡尔风流陪坐啸，转令人见使君贤。
思乡,想家,得张主事廷实书 其一,十口虽无累，三年不易更。春雷轰令问，枯木嚼官情。长夜乡心切，何时会计成。登高望东海，到眼是蓬瀛。
田园,失意,题醉绿村居壁,更无剥琢到柴荆，两载栖迟兴剧清。地不鹿门聊隐遁，家如燕垒暂经营。半醺酒有缠绵致，新种花多烂漫情。最好月明人静夜，纺车声和读书声。
送别,想家,送友人赴举（第一句、第七句并缺二字。）,世路□□久，嗟君进取身。十年虽苦志，万里托何人。处困非乖道，求名本为亲。惟应□□意，先与化龙鳞。
咏物,愁绪,雨,高堂风雨过，五月疑清秋。独坐清尘垢，冥心散远愁。利名今寂寞，出处若虚舟。杳然迷所虑，天地一云浮。
思乡,想家,故园 其一,故园不可望，望极转苍凉。落木三湘暗，归云万里长。羽书初罢战，遗老尚耕桑。闻说今年稔，家家只盖藏。
田园,恐惧,断石村,大星何日坠沧浪，点破风前一镜光。野棹偶来幽涧侧，古诗谁刻断崖傍。丹梯恐蹑苍苔滑，云碓时舂白稻香。西望欲穷山尽处，石人峰倚暮天长。
思乡,想家,题定慧院,寺名定慧知何代，桥古碑横不记年。古树乱鸦啼晚照，故园新蝶舞春烟。十层宝塔化尘路，五色云衢散上天。惟有玉莲池内水，沧浪深处老龙眠。
思乡,想家,因雨和杜韵,晚堂疏雨暗柴门，忽入残荷泻石盆。万里沧江生白发，几人灯火坐黄昏？客途最觉秋先到，荒径惟怜菊尚存。却忆故园耕钓处，短蓑长笛下江村。
思乡,想家,残腊书怀复殷文济,江上故园松菊荒，归来高卧旧茅堂。颇怜脩竹新移雨，遂有疏梅迥破霜。原宪岂知贫是病，陶潜元倚醉为狂。肯携棋局时相访，未乏清风助晚凉。
怀人,思念,寄周子冶,周子能文士，携家入武夷。地幽真可隐，席暖不须移。融帐开何日，牙琴听有时。扁舟冲野雪，卧病久相思。
思乡,想家,观海,天柱支南极，蓬山压巨鳌。云崩石道险，潮落海门高。客馆闻鼍鼓，秋风忆蟹螯。倚栏望乡墅，千里楚江皋。
战争,想家,送萧指挥还金山,将军承宠出明光，归骑东风满路香。家有六韬藏虎豹，身堪百战扫豺狼。北来烽火边无警，南去波涛海不扬。细柳绕营春日静，雅歌谁与共壶觞。
思乡,想家,京邸寄闽中诸友,东风随计上枫宸，马首轻飘九陌尘。樗栎敢云清庙选，莺花空负故园春。香云迷梦朱楼夜，寒雨添愁远道身。不识韭盘呼酒处，可能遥忆未归人。
思乡,想家,戍卒伤春,连年戍边塞，过却芳菲节。东风气力尽，不减阴山雪。萧条柳一株，南枝叶微发。为带故乡情，依依籍攀折。晚风吹碛沙，夜泪啼乡月。凌烟阁上人，未必皆忠烈。
思乡,想家,溪水,溪水东流去，何时合大江。岂无双鲤鱼，附书还故乡。不忧溪水迟，所恨垄坂长。临流一叹息，四顾山苍苍。
悼亡,失意,哭迹山主政,共醉高楼听渭城，每依天末望神京。东吴雅度归公瑾，西汉清才数贾生。直以忧勤书短疏，肯将簪弁逐浮名。亦知昼夜通玄运，犹自临风寄哭声。
战争,孤独,和郭信可苦寒曲一首,朔风吹沙边云黄，行人堕指鸟兽僵。鹔鹴裘弊醉何有，呼吸七气成冰霜。画堂绣幕围丝管，馥馥麝烟红吐煖。贫人尺布不可缝，夜长展转牛衣短。将军领戍山上山，劲弩折角刁斗寒。铁衣照雪夜如水，哀雁一声心欲死。年年官赐冬衣绢，妇女从军身不遍。来岁忍寒须努力，农家饥死无人织。
怀古,流泪,咏史,张良大父父，相韩五世君。报仇误一击，佐命筹三军。灭秦复诛项，兴汉称元勋。始终心为韩，义烈千载闻。吾家世臣宋，绂冕兴如云。于今虽为庶，义不忘宋恩。国亡幸免死，忍复干禄云。耻为肤敏士，宁作殷顽民。
战争,哀伤,其八,汉家击匈奴，调发不停轨。战骨窴颜山，流血疏勒水。度幕愁单于，奏凯喜天子。茅土锡有功，丹书曜连玺。独惜飞将军，无能建尺咫。白首失期会，塞下饮恨死。遗腹有门风，吁嗟輮戎垒。军败鼓不鸣，空拳何能耳。期展曹柯盟，竟作莫敖祀。彼苍良不仁，祖孙厄如此。
怀人,思念,重过虎溪因忆胡氏诸子,远游曾共此栖禅，莲社题诗已十年。旧客重来僧易老，相思残雪满山川。
思乡,想家,登泗上楼,竟夜轰涛似鼓鼙，登楼水势与云齐。百灵自掣龟山缫，万怪须然牛渚犀。对此茫茫空禹迹，笑人寂寂有隋堤。故乡东望扬州近，说到风波梦已迷。
悼亡,想家,哭蔡忠怀,患难同栖沈水滨，君能温饱我能贫。两朝契密思先哲，二姓绸缪继后尘。蝉脱忽然归碧汉，雁行宁不泣残身。文章有价金门重，老自磋磨柩下人。
思乡,想家,蝉（成都作。）,槐黄满地午阴迟，耐尽炎凉代序时。吟苦每邀秋士和，心清难语夏虫知。遍依碧树终无定，强伴金貂恐未宜。一枕故园风露冷，平芜落叶怅归期。
思乡,想家,寄素心六箴与可,蚤凉睡美轻钟后，忽忆对床风雨清。十年仕宦差一笑，少日文酒空深情。故园池台渺岑寂，客路荆棘长从横。我行归休君努力，那将懒漫趋时名。
思乡,想家,睡起,客舍萧条日正长，绿窗梦破黄鹂语。分明身在故乡游，枕上思亲泪如雨。
思乡,想家,常山县,风帆沙际落，岚翠碧丛丛。一县江声里，四山云气中。迎人幽鸟语，随意野花红。回首乡心远，沿流直向东。
战争,想家,古塞下曲 其一,云中今已平，军士凯歌声。天地边尘没，关山汉月明。洗兵秋度碛，牧马夜归营。多少还家梦，中原有弟兄。
田园,喜悦,和陶诗 九日闲居,兹辰值重九，抚景高兴生。爱此田园居，岂顾浮世名。扶筇向东篱，日映鬓丝明。俯仰宇宙间，适趣琴无声。悠然谢尘鞅，从此毕馀龄。难将一木力，去支大厦倾。孰谓林泉乐，不如轩冕荣。采菊泛浊醪，陶然怡我情。况兹禾黍登，因之庆西成。
闺怨,想家,江南曲,自有三台曲，齐抛八宝簪。可怜秋色里，独唱望江南。
田园,哀伤,涿州楼桑村先主庙,先主君臣并材杰，天倾炎汉苦须扶。曹瞒力尽才分国，葛亮谋成竟托孤。道路只今通陇蜀，山河无复限荆吴。行人为指楼桑庙，肠断西风散白乌。
咏物,想家,云,得路直为霖济物，不然闲共鹤忘机。无端却向阳台畔，长送襄王暮雨归。
怀古,流泪,栖贤怀古,谷口白云何处入，堂前深草易生悲。读书高仰名公迹，拭泪徒销浊世疑。烟雨屡更殊未定，溪山长峙不堪思。相看更莫论千古，他日兴怀正此时。
思乡,想家,毗陵辞满出舍添倅厅,小住丞厅更一旬，客魂先入故乡春。未离鼓角声中梦，已是谯门外面人。
思乡,想家,宿黄山下农家夜起偶成,少日嵇康祇厌烦，每从尘窟恋邱樊。三间茅屋终吾事，一片岭云闻此言。夜静方知山月正，心空不碍海潮喧。此间卜筑真幽绝，何处林泉非故园。
田园,孤独,闲居五咏 其一 杜门,可怜杜门久，不觉杜门非。床锐日日销，髀肉年年肥。眼暗书罢读，肺病酒亦稀。经年客不至，不冠仍不衣。视听了不昧，色声久已微。终然浑为一，谁言我无归。
怀古,失意,镜湖怀古,镜湖湖水滑如油，狂客归来上钓舟。惆怅无因见李白，西风吹老芰荷洲。
思乡,想家,华下,箨冠新带步池塘，逸韵偏宜夏景长。扶起绿荷承早露，惊回白鸟入残阳。久无书去干时贵，时有僧来自故乡。不用名山访真诀，退休便是养生方。
送别,哀伤,送沛县司马丞之任,举酒一相劝，逢春聊尽欢。羁游故交少，远别后期难。路上野花发，雨中青草寒。悠悠两都梦，小沛与长安。
怀人,想家,古樵郭明府甫卸雅篆又权芦山别未及月作再来人喜而赋寄① 其一,何必痴聋作阿翁，君今更达四门聪。重看西土劳郇伯，却向东邻借寇公。前度去思寻旧雨，故人来惠比清风。昨朝封柬勤邮使，竟与催官符箓同。
闺怨,愁绪,释宫怨,万顷恩波一寸心，玉阶青草断车声。文章近日无人爱，休把黄金乞长卿。
思乡,想家,春日纪游,笑逐邻翁乞午觞，酒阑随意散林塘。双禽自睡青苔巷，一杖惊飞翠竹墙。雨过乍如潘岳圃，花开仍似杜陵庄。春风旁舍悭行乐，何用天涯忆故乡。
思乡,想家,苜蓿岭寄家人,塞外无花少见春，故园回首泪盈巾。想应寂莫深闺里，灯下缝衣寄远人。
思乡,想家,清河道中,扬舲清河流，开篷素秋晓。斓斑被厓花，委蛇顺流藻。天清去雁高，野阔行人小。故园归有期，客愁净如扫。
思乡,想家,其三,无奈乡心剧，看君独著鞭。祇因供菽水，不为忆林泉。莱子斑衣日，相如负弩年。故山宁久卧，清庙待朱弦。
思乡,想家,过赵州石桥和杜缑山韵,隔断红尘竟不飞，客行石磴不粘泥。高连晓岸堆晴雪，斜跨青波卧彩霓。山势远连沧海阔，地维平见太行低。故园回首几千里，怅望碧山山更西。
悼亡,流泪,哭边润民制军,中州徭役赖公轻，道路犹闻播颂声。爱士真如亲子弟，盖棺仍是老书生。剔除奸佞徵风骨，酝酿文章见性情。宾客梁园遗爱在，岂徒下吏泪痕倾。
思乡,想家,其二,剑气冲霄百练霜，满腔心事恨偏长。庭前芝草原无种，雪裹梅花别有香。半世空教投笔误，一身翻为看书忙。少年同学如相问，好梦常都在故乡。
田园,想家,自近村归,雪晴村路尚残泥，茅屋清寒正要低。野渡船虚飞鸟集，烟村路近蹇驴嘶。坚顽那复愁空橐，老健犹能伴架犁。蹴榻不僵君会否，更须百瓮享黄齑。
怀人,失意,李与厓以元宵寄怀诗并黄柑惠教答之,诗来兼拜黄柑惠，遥忆遗柑出帝扉。时节可缘金紫重，月华无间草茅稀。花深小院灯光灿，鱼杳长江尺素违。何限幽怀君在远，一年惆怅兔乌飞。
山水,思念,望青山,三峰江外出，千里梦中来。神秀还如昨，飘零独可哀。田园先业在，杖履几时回。斜日孤帆远，相思倚凤台。
思乡,想家,闻莺有怀故园（甲戌四月海陵赋）,海陵春后雨冥冥，耳厌蛙嗥鹳齿鸣。何意东亭好风日，流莺忽作故园声。故园千里长牵梦，老病三年不废情。想见杨花收卷尽，绿苔池院落朱樱。
思乡,想家,自嘉鱼挂帆归武昌三月晦日也,蒲帆满驾顺流风，黄鹤楼台在眼中。柳色已经春候尽，城闉何啻故乡同。尘埃白发空奔走，岩谷苍生自困穷。万事关心无料理，漫芜瓜地国门东。
怀古,喜悦,东坡载酒堂二诗盖用渊明始春怀古田舍韵遂不见于后集予至儋始得真本因追和其韵 其一,荒园草木深，樵牧不敢践。虽无南国爱，正以东坡免。平泉与金谷，视此颜有腼。至今儋耳民，里巷多乐善。胜游傥可继，杖策敢辞远。燕谈有佳侣，永日可忘返。酒酣任歌呼，此兴吾不浅。
山水,想家,登大科峰绝顶,晚来偶发登临兴，策马高淩绝顶头。尽见百川归巨海，却疑诸岭在平丘。拂云天外观何极，倚石松根坐不休。一枕借眠谁可共，几回飞梦到罗浮。
战争,孤独,晓登城北楼同陈潜父梁彦国得天字,乱后孤城客可怜，峤南二月似幽燕。边声恰听胡笳外，春色浑疑朔雪前。远牧尚搜沙苑马，频荒谁散水衡钱。柔条欲寄江潭思，无数征鸿过楚天。
思乡,想家,次郑校书左掖闻莺之作,白头著作文人行，左掖闻莺有短章。委佩乍分花外仗，停骖归滞柳边墙。谪仙老去乡心切，贾至才高野趣长。自笑云泥踪迹异，无因倾耳接飞觞。
山水,想家,登金山观潮,浮沈日月走雷霆，偃蹇西来气未平。奔突楚山愁破碎，荡摇坤辅厌支撑。昔年此地分南北，今日中天洗甲兵。万里雄风双秃鬓，妙高台上看潮生。
思乡,想家,东楼（所谓观风楼也）,能怀望乡思，慎勿上东楼。海气常常雾，淮声故故愁。
闺怨,怨恨,元宫词（一百三首） 其一百二,圣心常恤叆焉贫，特敕中书赐绢银。分得不均嗟怨众，受恩多是本朝人。
思乡,想家,至高邮逢邢勉仁,客中相见倍相亲，白酒黄鸡莫笑贫。君住淮南我淮北，如何不是故乡人？
思乡,想家,早春饮晓岳寓中,诗囊棋局总荒芜，欲问荆高旧酒垆。恰喜故人频折简，不须野鸟更提壶。平林雪尽馀寒浅，近郭山晴落照孤。信美何妨同一醉，风光端自故乡无。
思乡,想家,宿淇门驿怀孙方伯性甫王宪副廷瞻江少参伯阳,驻马淇门夕，堂空暑气徂。乱云关树暝，寒雨驿灯孤。身计聊时序，乡心复道途。何当报知己，秋雁满江湖。
思乡,想家,寄屠存博,三年尘土白须眉，拟向西湖濯客衣。林下杜鹃犹劝去，海边鸥鸟亦知几。及瓜将得葵丘代，存菊须寻栗里归。见说中山屠博士，乡心也趁白云飞。
怀古,怨恨,金陵怀古,桥逢朱雀题无柱，巷入乌衣住有人。野老不知前代事，却嫌过客问梁陈。
怀古,愁绪,大理怀古,西南奇胜满梁州，沧洱雄封控上游。张盛传经开礼乐，段蒙辟地自春秋。献花逸事高三塔，写韵才名压十楼。祇有穷兵天宝恨，万人冢畔草含愁。
思乡,想家,过采石驿,客路青山外，乡心落照边。润烟浮野树，凉雨过淮天。水调谁家笛，江帆何处船。蛾眉台上月，今夜照孤眠。
怀人,失意,中河山佛阁怀道百,霜重水澄碧，清江澹淡波。故人天末远，佛阁晚来过。雁齿万樯列，蛾眉群岫多。幽期成独往，惆怅对山阿。
战争,想家,富阳行,摇首上马金鞭挥，山头白旗如鸟飞。西来万骑密蜂蚁，四面鼓声齐合围。金城木栅大如斗，五百貔貅誇善守。铁关不启火筒焦，力屈花猺皆自走。城南城北血成洼，十里火云飞火鸦。将军豪饮不追杀，掠尽野民三百家。
思乡,想家,题扇赠姜公实,玉堂退食苑钟迟，不觉花砖日影移。忽报故人来问信，相逢却说故乡时。
咏物,想家,兰,兰兮兰兮翳灌莽，棘刺蒲芽递消长。野竹抽稍一千丈，巨石盘云覆仙掌。鹡鸰三三兼两两，鼓翼飞鸣齐下上。仰视玄穹极高广，稊稗瓦甓皆真赏。半酣一爬谁老痒，五羊城中钟雪舫。
怀人,思念,寄李彬,昔日陶彭泽，何尝见督邮。江淮宽运漕，幕府得优游。故旧谁青眼，功名要黑头。相思怀抱恶，注目倚南楼。
咏物,哀伤,咏雪,夜来得微雪，晓起不胜寒。酽酒犹嫌薄，重裘尚觉单。勤王谁李愬，闭户尽袁安。寄语西征客，应知行路难。
咏物,思念,题竹,书窗谩对翠琅玕，偏喜真心耐岁寒。怪底此君解医俗，清标潇洒拂云端。
怀人,想家,再别郑叔友兼寄方次云,鞍马侵三伏，萍蓬寄一身。及秋归计早，到日附书频。炎岭休长客，清漳有故人。过逢如问信，为道各埃尘。
思乡,想家,腊月立春雪后溪行偶作,踽踽白头人，江湖寡所亲。故乡千里念，闰岁两番春。北雪歌黄竹，东风变绿蘋。此中来往熟，不问自知津。
思乡,想家,其二,拨忙骑马到郊原，绝胜喧卑倚市门。破冻荠芽敷亩陇，向阳蔬甲触藩垣。春阴半暗云閒寺，夕照偏明水外村。怅望故园归未得，且呼欢伯暖冰魂。
思乡,想家,辞任有作,宦海茫茫我独醒，乞恩归去一心宁。养情赖有书藏箧，遣兴还须酒满瓶。陶令清风存菊径，右军高致出兰亭。故园旧业依然在，坐对青山读道经。
田园,哀伤,溪西村,入境闻鸡犬，悠悠古趣遐。红边花落瓣，绿际茗舒芽。深壑和烟窈，清溪避石斜。他时须结伴，松底泛流霞。
咏物,喜悦,咏萤,诗作东山事已赊，宵行今复动谁嗟。秋高党类纵横出，月黑光芒斗顿加。风触群飞迸星火，水澄乱影漾金沙。区区曾有分辉客，晋室寒儒本姓车。
战争,流泪,送王中丞出镇山东,忆昔乘骢出汉畿，急难才籍九重知。胡来节领襟喉地，塞上功高保障时。诏下云霄移斧钺，霜飞海岱伫旌旗。自怜筹国身非远，人羡忧时鬓未衰。日落北庭仍战戟，烽传东郡更疮痍。辕门月下军书动，宪府秋深戍角悲。独倚青萍堪涕泪，坐挥白羽系安危。悬知长啸烟尘静，公望于今合鼎彝。
山水,想家,登天柱峰,杖策登天柱，长河入望真。归心随落日，壮志欲凌云。花气风前润，蝉声雨后新。乱山何处尽，应有避秦人。
思乡,想家,道逢八十翁,八十老翁行步奔，存亡共诉断愁魂。千金歌舞随流水，六载干戈弃故园。晚灶燎衣篱竹尽，春牛换米草蓑存。情知青史无名姓，短策犹期报国恩。
怀古,流泪,沛丰怀古寄程雪楼御史,大蛇中断战旗红，一旦兴亡起沛丰。三月灰飞秦事业，四方云合汉英雄。张良虽有运筹力，项伯当全舞剑功。帝业如今何处是，歌台荒草自春风。
山水,喜悦,登云峰二三子咏歌以从欣然成谣二首 其二,深林之鸟何间关，我本无心云自閒。大舜亦与木石处，醉翁惟在山林间。晴窗展卷有会意，绝壁题诗无厚颜。顾谓从行二三子，随游麋鹿俱忘还。
思乡,孤独,詶仲木简示,短发萧萧鬓渐清，每吟游子不胜情。蛮歌时杂官蛙语，梅雨难消反古声。深井里人屠豕过，田横岛客歃鸥盟。敢将银管删遗传，季札碑傍细署名。
闺怨,愁绪,古宫怨,浓妆耀日罗帏晓，鸦髻盘云金凤小。脂光一面恼人红，长恨海棠娇艳少。绣被重重覆锦茵，麝脐龙恼香氤氲。蜀弦新调作莺语，金莲频候羊车尘。秋风吹散填河鹊，深情竟负良宵约。化作妖云逐楚王，金鱼空锁重门钥。
战争,想家,题孙湛明侍御征西卷,朔方昨岁起边声，绣斧亲徵六郡兵。漠北烟尘归指顾，征西车马藉威名。胡笳夜静昆邪塞，汉月春辉策勒营。犹有辽阳烽火在，还将前箸赞升平。
战争,想家,其三,船里征人政念归，居人来看却嗟咨。居人祗羡征人著，世世安生不自知。
田园,恐惧,村桥,村桥酒旆月明楼，偶逐渔舟系叶舟。莫学鲁人疑海鸟，须知庄叟恶牺牛。心寒已分灰无焰，事往曾将水共流。除却思量太平在，肯抛疏散换公侯。
田园,哀伤,田家杂诗 其一,和风扇微暖，郊原淑气新。昨夜时雨过，万物同一春。邱墟上朝日，荷锄见农人。岁功自兹始，为志诚殷勤。既耕当复种，筋力多苦辛。拮据有时息，谈笑聚四邻。少长虽异姓，欢如骨肉亲。问彼何能尔，去伪存天真。
思乡,想家,赠澹庵杨公展墓诗（有序五首） 其一,东风吹大河，河水日夜流。严装逝将归，祖送河上头。故乡六千里，迢遥望荆州。违别岁年远，耿耿桑梓忧。恭承当宁命，去去无淹留。焉知同袍者，临分意绸缪。
闺怨,想家,春闺 其一,薄暮轻寒入绮疏，海棠春去落红疏。微风吹动鞦韆索，愁在高楼明月初。
田园,想家,十一月十七日半日村草堂独宿壮履以事归城中排闷作二首 其一,曲巷茆堂转药栏，新丰将作旧村看。青山送老千年在，紫陌寻幽半日欢。懒慢从教书帙乱，忙閒放任酒杯宽。墙花阶草饶春意，况有园松耐岁寒。
思乡,想家,次韵夜泊二首 其二,城郭还依旧，人民似昔非。故乡南去远，奉使北来稀。水落波声小，天空月色微。客舟随处宿，浪迹几时归。
闺怨,恐惧,闺夜,绿篝香袅烛花迟，倦眼朦胧酒醒时。心怯夜寒浑不寐，隔邻吹彻玉参差。
思乡,想家,过山庄荅邻人问,几年踪迹厌蹄辕，倦翮新思返故园。适兴已无款段马，消愁还有雀罗门。窗前凤馁桐生子，阶下龙吟竹长孙。二顷甘禾桑百本，与君事业在山村。
怀人,哀伤,对雪有怀于鳞子与明卿元美四子,暮雪一何急，玄云莽欲垂。谁为黄竹咏，千载有余悲。鸿雁稍疑羽，关何骤失岐。蓟梅寒入酒，曾共故人持。
思乡,想家,其二,石林飞磴郁千盘，直上青霄立马看。古木数丛苍霭合，春山一路白云寒。居人每叹长安远，过客时歌蜀道难。临发邮亭回首望，故乡从此隔烟峦。
怀人,孤独,寄胡少参（介祉）,使君丽句过西昆，赋格诗图许细论。转粟年年先社燕，抽帆处处市河豚。吟看上客题襟满，书想高斋插架存。辜负连船载沧酒，故人未得下津门。
思乡,想家,花石潭,清川去闲闲，溪石颇白晰。山回水数折，风水自相击。潭空文藻静，波裂跳鱼激。江花何缤纷，吹我客鬓寂。故乡杳天末，征鸿转寥历。欲问渡头人，采此芙蓉的。迢遥不得语，愁心迥孤笛。
思乡,想家,春游即事,江郭看新柳，山亭数落梅。鸣蛙当晚日，惊蛰动春雷。野气蒸车幔，乡心入酒杯。津桥临眺远，灯火莫相催。
怀古,失意,燕子楼怀古,十年绮梦断乌衣，寂寂高楼燕共依。夜月曾经人独倚，春风依旧鸟双飞。红丝寄恨同王女，青冢留名似汉妃。惆怅蛾眉难再得，空余百尺向斜晖。
怀人,喜悦,新秋登飞来寺阁有怀祁致和,登登如来阁，秋色净如洗。倾耳无馀声，幽泉鸣不已。尘心笑刊落，静憩花树底。花开不在巅，花落不在趾。真空本无迹，儿女浪悲喜。恰恰枝上莺，忽添三两声。思君不可见，望望海云生。
思乡,想家,还家,平安且得慰高堂，一叶扁舟返故乡。庭树亦知人意好，西风吹尽不嫌凉。
思乡,想家,其二,金粉楼台百战场，诗魂唤起恨茫茫。春风春雨愁中夜，江北江南望故乡。便解倒悬终自苦，只催归去为谁忙。即今带甲神州满，莫更闻声到洛阳。
战争,想家,边思,万里尽风沙，征人念岁华。角声悲自语，谁见落梅花？
怀人,失意,和复李献吉怀韵,暂出边关道，亲交念别群。新芜炎雨长，远树夕阳分。路险平连塞，屯閒乱点云。无眠山馆夜，惆怅正思君。
怀人,想家,小窗琴罢行望圭峰神爽飞动有怀同社诸君,茉莉含香又吐香，山堂晓日短琴张。倚栏按古无新调，流水怀人只旧腔。翠竹移阴浮碧石，野亭铺簟近吟床。知音久念同游者，北望群山尽莽苍。
咏物,想家,雨,塞雨洒萧秋，繁声入夜稠。轻寒来觉骤，婪热避如流。荞菜皆资润，豆禾未毕收。怦怦萦远念，畿内得沾不。
思乡,想家,同州道中,华岳连冯翊，黄图别附庸。长风开万壑，落日隐三峰。野望浮埃合，乡心远树重。幽求今未得，犹自抗尘容。
怀古,想家,东山上怀古之作,太行南欲尽，万里势犹雄。地迥标河朔，川长起岱嵩。六卿空晋土，二典自唐风。远溯龙门业，谁当继史公。
田园,孤独,题友人村居,四座列图画，半生傲丘樊。布韦宁是贵，轩冕讵为尊。爱客频扫径，教儿日应门。荣华曾把玩，道谊将弥敦。云与水无系，吾将我共存。兴亡自今古，运数任乾坤。牢落三间屋，纵横半亩园。棋寻仙客戏，书对古人言。斯鞅何功业，韩彭几子孙。神奇终化腐，污潦本无根。桃李休相笑，梅花不解村。
送别,想家,端州别袁侍郎,合浦途未极，端溪行暂临。泪来空泣脸，愁至不知心。客醉山月静，猿啼江树深。明朝共分手，之子爱千金。
思乡,想家,毗陵道中遇司勋皇甫子循舟有诗相贻奉答,三月轻风桃李阴，春城吹入客愁深。扁舟未逐五湖去，华发空随双鬓侵。芳草东归故园色，江流北转逐臣心。烟波日暮知何处，天畔疏峰相对吟。
怀人,思念,寄三弟妇杨恭人都中,米贵长安居大难，相思愁见月团团。贫无锥地眉常展，旦戒仙郎漏正阑。井臼操持钦德曜，文章声价属都官。谁知粉署含香侣，依旧盐齑十载寒。
田园,恐惧,田家乐,烟火高原合，鸡豚小市通。夜行防虎阱，寒至筑牛宫。捕雀遵桑翳，浇麻引竹筒。今年倍收秫，不怕瓮头空。
战争,想家,倒马关,汉代飞狐道，今朝倒马关。危峰临晋甸，秀色接燕山。倦翮飞难度，羸骖去复还。秋高笳吹急，月冷柝声閒。路控八盘阨，溪流九折弯。鸡鸣红树里，人住白云间。牙帐冲烟湿，金戈过雨斑。戍兵劳校阅，仄径压跻攀。烽火通荒徼，尘埃变壮颜。何当归报命，玉陛簉鹓班。
怀人,思念,郑广文瑞川再寄黄丝赋谢,载披黄绢感相思，恨少当年幼妇词。篱菊夜寒蝴蝶冷，落英吹伴帐中丝。
悼亡,想家,哭杨师文二首 其一,北村风景总非前，记得西堂醉共眠。中散已亡琴自绝，徐生忍见榻犹悬。停云低度孤帷月，滞雨空迷万里天。泉路莫嗟浮世短，秋灯稚子夜如年。
思乡,想家,其四,西渡程途历几千，拔山有力亦徒然。闺门义烈皆称勇，左右愁伤即是贤。终古祠堂王号愤，千秋庙貌县名迁。回首故园成春梦，一片苍凉隔暮烟。
思乡,想家,见牵牛花有感,篱落牵牛又著花，摘花心在鬓先华。故园红染姜丝在，安得缄封寄客槎。
怀人,恐惧,夜扺吕堰驿因忆戊申八月与方五正澍赴武昌阻雨于此却寄一首时方尚在武昌节署,历历经游所，明明关语温。半廊斜碍砌，双榻小依门。隶觉饥年瘦，灯怜雨夜昏。思君几回唤，恐有旧时魂。
思乡,想家,其三,我衰但作一廛计，认古宣城为故乡。待得故人来作牧，试吟打鸭起鸳鸯。
田园,喜悦,大司马吴留村寿日有灵州之行次日还值冬至补祝之四首 其一,冠盖朝仍集，江干昨有行。赋犹初度作，日是一阳生。南陆回羲驭，东山见物情。野人歌赤舄，并入衮衣声。
战争,想家,赋得反边马有归心,蹀躞玄圃秣，驱驰青海烟。桃花汗玉勒，杨叶展丝鞭。得意逢都尉，长鸣逐左贤。鼓严霜耳峻，关恶夜蹄穿。刁斗征人泪，琵琶汉女弦。风声乱蒲类，月色满祁连。虎穴生偏贱，麟台迹未传。如逢貌奇骨，天外不辞年。
战争,想家,刘越石乘月登楼清啸,铜驼栖荆棘，豺虎纷蓟幽。倚枕难复寐，振衣上戍楼。明月一何朗，万里关山秋。商气凄肝脾，欲默不能留。遂为变徵声，客子增离忧。胡马惨不嘶，辽雁惊别愁。平阳十万卒，乘夜旌旆收。奚事三寸舌，一说定五州。
思乡,想家,其二,翠竹黄花一草堂，柴门月出课耕桑。苏林投老思遗事，谯秀辞徵住故乡。彊饭却扶芒屦健，高歌脱帽酒杯狂。莫嗟过眼年光易，征调初严已十霜。
战争,恐惧,行塞,阅计行边远，臣工岂惮烦。嫖姚临瀚水，博望见河源。榆塞秋先到，沙场日已昏。前驱争射猎，飞骑绕平原。
思乡,想家,题墨梅为省掾郭尚文赋,曾向花前倒酒卮，茆堂雪月澹相宜。一从省掖看图画，长忆故园花发时。
送别,想家,送贺秘监归会稽诗,父子承恩日，遗荣拜职辰。挂冠辞圣主，佩印奉严亲。举代辞贤智，当朝劝孝仁。退归将适越，攀饯乃倾秦。
山水,恐惧,游玉龙寺（在皇恐滩前，一名仙人掌。）,攀缘皆鸟道，磴磴入苍烟。寺古依云壑，僧贫种石田。地平仙掌似，峰秀玉莲悬。回复藏禅宇，清凉即梵天。滩声皇恐近，水色贡章连。笑折梅花去，江干独放船。
思乡,想家,真定道中遇伯承户曹,滹沱冰合大风鸣，马上寒云护北征。我自朝天称四岳，君还谒帝入承明。黄金结客樽前尽，白发先春雪里生。握手不须悲物役，梅花摇落故园情。
怀人,思念,有怀德涵,康子要为天下士，斯文今滞武功原。天将卫叔成仙友，人恨长庚落帝阍。霖雨无媒龙偃蹇，梧桐有待凤飞翻。相思欲附东陵信，好及秋风雁去繁。
悼亡,想家,哭胡处士,丘中久不起，将谓诏书来。及见凌云说，方知掩夜台。白衣归北路，玄造亦遗才。世上亡君后，诗声更大哉。
怀古,想家,钱塘怀古,双龙北去归辽海，匹马南来叹寂寥。一代兴亡吴苑月，千年感慨浙江潮。岳王墓上松声惨，伍子祠前剑气消。游女不知行客恨，夜深湖上更吹箫。
战争,想家,登单于台,悔上层楼望，翻成极目愁。路沿葱岭去，河背玉关流。马散眠沙碛，兵闲倚戍楼。残阳三会角，吹白旅人头。
怀古,失意,五妃庙怀古,野庙连坟何代冢，凤阳妃子节堪尊。歌残玉带悲千种，惨尽金枝葬一墩。御史范咸修墓碣，益王俨子绍儿孙。南郊吊古增惆怅，月下凄凉姊妹魂。
战争,想家,登宣府镇朔楼柬刘游击,元戎乘暇费招呼，联步登楼兴不孤。镇朔有名齐斗柄，阴山无警寝兵符。黄沙碛里看胡马，红日光中望帝都。料得将军似充国，金城方略上新图。
怀人,思念,新秋寄友人（一作梁有誉诗） 其一,相思岁华晚，相望海云深。明月青山梦，秋风白石心。轩窗倚桂树，道路入枫林。遥想梅花下，翛然独抱吟。
思乡,想家,其七十七 心地,禀性由来得甚么，令人爱处境如何。露滋雨润仁为地，雪白风清义是柯。春意自怜莺未觉，粉墙不惹蝶来过。故园寸地虽云窄，个处生香那在多。
送别,怨恨,送国子张主簿,湖岸缆初解，莺啼别离处。遥见舟中人，时时一回顾。坐悲芳岁晚，花落青轩树。春梦随我心，悠扬逐君去。
悼亡,失意,哭僧,道力自超然，身亡同坐禅。水流元在海，月落不离天。溪白葬时雪，风香焚处烟。世人频下泪，不见我师玄。
山水,恐惧,登冶山寻仙人洞用元王琏访徐良夫韵,于役经檀州，禅房养愁疾。行药寻林峦，自顾负奇癖。冶山有遗构，塔院看历历。风榛蔽鸟道，纡曲转岩石。绝顶纵遐瞩，连峰更攀陟。龙剑去已久，灯光传灵迹。崖欹若堂隍，古洞玉潭寂。局蹐盥漱馀，境异心有得。振衣望穷边，千山黯将夕。彷佛霄汉閒，笙鹤忽来觌。
悼亡,孤独,哭张玉父,华发客朱门，文高道又尊。十分穷不屈，一片气长存。篱掩湖边宅，坟依郭外村。二孤弹旧铗，泣感孟尝恩。
思乡,想家,次韵俞尉春日遣兴,渐欣长昼煖，欲解短炉围。春色已如此，故园犹未归。韦编今日事，回首去年非。镜里衰迟色，多惭壮志违。
山水,想家,望秦山,返照高城外，悠然见远山。目随飞鸟尽，心共浴鸥閒。徐市归何处，沙邱去不还。只今望蓬岛，依旧白云间。
思乡,想家,久雨初霁示友,积雨初收四望新，颓云淡日弄晴阴。故园百里梦不到，杜宇一声春又深。宿蝶乱红浑满地，藏鸦新绿已成林。客中情味君休问，庄舄无聊但越吟。
思乡,想家,题渔梁客舍,渔梁渡头新雨歇，大竿岭外飞云没。迟回不见故乡人，却见云间故乡月。
思乡,想家,东池①,东池久不到，摇落过秋中。万竹萧萧雨，孤荷袅袅风。遣秋诗酒在，久客岁时穷。唯有思乡梦，长随洛水东。
田园,思念,七月朔日含光法师驻锡红豆村谈玄累日石师潘老赋听法诗拈华严玄谈四字为韵如次奉和 其一,伊蒲盛馔只茶瓜，执麈摇松影未斜。片滴味全诸海水，十玄门具一莲华。经函日照分龙鬣，团扇风清起象牙。身在普光明殿里，无容赞叹手频叉。
思乡,想家,城中晚夏思山,葛衣沾汗功虽健，纸扇摇风力甚卑。苦热恨无行脚处，微凉喜到立秋时。竹轩静看蜘蛛挂，莎径闲听蟋蟀移。天外有山归即是，岂同游子暮何之。
怀人,思念,发广陵夜行明日次宝应怀王方若,竹西歌吹罢，湾口似残春。何处金钗涧，相思玉局人。五湖犹在梦，三?可同邻。浩荡烟波里，沙鸥已自驯。
咏物,哀伤,雨,行程指两月，为日亦不少。长此竟无雨，麦收安期饱。或夜雨朝晴，否则驻跸好。人有不能从，何况于天道。知然胡戚戚，虑众行泥潦。习劳率藉兹，自解聊纾抱。纾抱焉能纾，遥遥忆淮徐。秋霪实异常，河徙夺洪湖。嗟嗟昏垫民，漂摇栖沮洳。所希霖涝减，或可事歌瓠。此忧无解方，南望以赍吁。
悼亡,哀伤,哭章镜安师,梁木而今叹逝川，瓠园揖别怆前缘。传家科第经三代，售世文章早廿年。青眼怜才称我最，黄垆感旧哭公先。扬州今日重经过，肠断虹桥暮霭天。
思乡,想家,客中秋夜,故园应露白，凉夜又秋分。月皎空山静，天清一雁闻。感时愁独在，排闷酒初醺。豆子南山熟，何年得自耘。
怀人,怨恨,詶纪山见寄韵,别离二十载，书到见交情。始信山居好，益怜诗韵清。花开宋玉宅，云抱楚王城。何处思君切，秋高古北平。
思乡,想家,舟中书事,村酒沽来浊可斟，扁舟过雨系枫林。午香吹稻海田熟，秋蔓引菰茅屋深。天地暗尘归客鬓，江湖斜日动乡心。衰年自笑为形役，空羡閒鸥卧水阴。
思乡,想家,其二,眯眼风沙拂面霜，群山回合郁苍苍。无边衰草连天白，一片寒云荡日黄。名将至今思李牧，长城终古怨秦皇。莫愁更渡桑干水，便到桑干亦故乡。
怀古,哀伤,广陵怀古,香消南国美人妆，烟雨迷楼总断肠。今日绮罗丝管里，春风吹不到雷塘。
咏物,想家,鸂鶒,曲浦江湖漾，文禽伊洛飞。爱寻芳蓼去，更伴晚霞归。露溽金翘润，菰香锦臆肥。主人真赏厚，慎勿去郊扉。
怀人,想家,九日怀封元寂,九日郊原望，平野遍霜威。兰气添新酌，花香染别衣。九秋良会少，千里故人稀。今日龙山外，当忆雁书归。
思乡,想家,少傅赵公斋头烹供虎丘新茗适侯家以紫牡丹至清香艳色应接不遑即席二首 其一,杨花飘落遍天涯，十二雕阑散曙鸦。玉碗坐邀阳羡月，金盘驰送洛城霞。清香恍坠幽人席，艳色偏归上相家。入梦故园红紫遍，千峰寒瀑漱灵芽。
怀古,恐惧,赋得西施,当时生长苧萝村，山色无光水亦浑。勾践得时方自喜，吴王见后即消魂。
思乡,想家,登沧州城,渤海高人去，仙台古迹存。风沙吹不断，天地与同昏。野水添新绿，空烟集暮村。故园桑柘里，怅望欲销魂。
怀人,想家,寄赠林志仁博士,麟经独抱上王畿，宫锦新裁博士衣。六馆夜凉闻漏起，五门天曙退朝归。凤凰台上吹箫迥，鳷鹊楼前见雁飞。西掖环林应不远，相逢休道故人稀。
田园,想家,追和朽庵和尚乐归田园十咏 其四 乃瞻衡宇至有酒盈尊次韵,僮稚憙我归，舒雁却前望。眼明记旧宇，身闲去宿恙。看松绕荒径，采菊泛新酿。英英南山云，庶与我心况。
山水,失意,游延庆寺,久厌城市喧，偶出览佳胜。迢迢转溪湾，翳翳入山径。林深寒日薄，塔耸秋云净。翠光冷松杉，古韵度钟磬。跻石遂幽讨，掬泉足清兴。忽闻禅老偈，颇发骚人咏。尘空性自澄，妄去心始定。因悲射利徒，扰扰一何竞。
怀人,怨恨,秋日感怀二首 其一,秋风落叶满柴关，肘后垂杨若可攀。千里名驹无妾换，六钧强弩有儿弯。沽来醇酎堪濡首，吟得新诗便解颜。海内故人书乍报，却嫌犹未买青山。
怀古,失意,贾谊,贾生未免孝文疑，自古功名叹数奇。逐得洛阳年少去，白头绛灌亦何为。
思乡,想家,经方升氏,难兄客邸共乡心，令弟高居辱爱深。问讯若逢南雁使，春风早寄白头吟。
战争,想家,梁州曲,关山万里断河流，白草黄云满地愁。无限征人听不得，军中谁唱古梁州。
怀古,失意,金陵咏怀古迹四首 其一 含章殿,烟沉弱柳隔晴沙，窈窕香台忆主家。绮树游丝留晓色，雕窗粉蝶恋清华。镜边月晕连城璧，陌上尘埋七宝车。点额新妆招不起，黄鹂衔出旧时花。
咏物,想家,海棠,海棠最佳须老丛，远及百年花始红。历看名葩此为盛，刚柯硬叶交相映。倚石攒青二三丈，雨膏倒吸胭脂上。仿佛璇霄发曙光，细族蓬莱绣旗仗。露欲收珠色转深，香玉万颗藏春阴。轻风欲透紫丝障，一片朝霞倾入林。凤城多少栽花处，低嫩俱无可观树。相对令人忆故山，年年雕萼扫朱栏。只今惟有溪童在，应放高枝栖白鹇。
怀人,想家,寄杨寿夫,七十年华两鬓霜，九重恩旨赐还乡。脩成国史登金匮，归去官衔带玉堂。碧水丹山从散策，春兰秋菊对浮觞。别来缱绻怀君子，故写琅玕远寄将。
咏物,喜悦,雨,仲春时雨降，草木俱欣欣。水长新波涧，风来水弄纹。茅檐语玄鸟，四山生白云。爱兹品类繁，野色过桥分。
思乡,想家,其三,故园回首但斜阳，所至奔波避贼忙。天下何曾有定处，越南燕北是中央。
田园,恐惧,村中语,吴侬曾在山村住，听得村中老人语。六月祈雨不祈晴，十月祈晴不祈雨。今年三伏雨水多，官吏祈晴救禾黍。祈晴得晴虽可喜，农夫车水方劳苦。汗流如浆面如铁，但要田乾那畏暑。黑云一片来何忙，心怕雨作身愿凉。安得长风为吹散，乍可赤体当秋阳。东桥西桥日荒荒，南圩北圩水茫茫。中熟下熟亦足饱，尽胜淮头争捕蝗。
闺怨,怨恨,闺怨,去年柳色新，送郎渡头去。柳发满春江，郎今在何处。
思乡,想家,入桂林界，寄子乔,山偪江路狭，逆流舟上难。行穿巨峰尽，坐喜暮天宽。别浦黯然杳，故乡何处看？桂林犹岭外，风雨岁将残。
田园,想家,田园杂咏八首 其一,绮丽存亡门，安可再重之。黄雀挂青矰，祸衅人所悲。不见云中凤，挥翰振羽仪。朝食琅玕实，夕宿扶桑枝。飘飘远罗云，飞鸣自天涯。
闺怨,哀伤,浣溪沙?闺思,蝉翼裁成称体衣。妍和风日燕交飞。远山泓黛一行低。雨滴樱桃随泪落，心缄豆蔻怯人知。残莺新絮断肠时。
闺怨,愁绪,贫居春怨,贫居尽日冷风烟，独向檐床看雨眠。寂寞春风花落尽，满庭榆荚似秋天。
怀人,思念,郇关归憩刁河寺忆子田龚美之万,西来驱马度晨星，却望群峰刺眼青。门外苔痕留远屐，水边花树覆空亭。分携忆折相思柳，独卧长窥如意瓶。翻与山僧重握手，日华杲杲涧泠泠。
思乡,想家,客中思家 其一,微风过处有清香，知是荼蘼隔短墙。相得故园成索寞，诗盟谁复为平章。
怀古,哀伤,馆娃宫次韵,禾黍已蒙香径土，苏台还恨锁苍厓。云归叠叠堆鸦鬓，花落纷纷掷燕钗。此日锦笙惟岛弄，当年雄剑自尘埋。荒原古柏西风里，漫对吴山独怆怀。
思乡,想家,客路,客路久驱驰，秋深两鬓知。田家投夜宿，渔灶寄晨炊。契分灯前影，生涯橐里诗。遥怜故园菊，荒草没霜枝。
思乡,想家,其二,春尽故乡来，秋深别我归。宦情同纸薄，只是念庭闱。
思乡,想家,早秋贵溪南亭晚眺,溪流照槛肃埃氛，百里秋光草树分。青壁峻时山背日，碧潭空处水销云。千寻下彻鱼无隐，一点高飞鹭出群。回首故乡人未去，乱蝉声噪不堪闻。
怀人,思念,槜李舟中题扇头梅花寄程君衡,春风披拂柳如丝，槜李舟中独酌时。写得罗浮春一片，寄将江左慰相思。
咏物,哀伤,云,郁郁疑非雾，融融散薄阴。油然天下泽，淡若岭头心。适意自舒卷，有容谁浅深。朝来殊未起，幽谷閟龙吟。
思乡,想家,除夜,客身两度逢除夕，白发添来知几茎。想得故园诸弟侄，拥炉膝下话寒更。
山水,喜悦,游南安东山寺观周量壁间题句,东林禅诵地，寂寂对江滨。倚槛流清瞩，当轩合翠筠。凄凉花院迹，隔绝凤池人。兰讯凭谁寄，山中欲暮春。
咏物,恐惧,梧桐,梧桐叶上秋先到，索索萧萧向树鸣。为报西风莫吹却，夜深留取听秋声。
怀人,哀伤,信弦弟栽菊八十本皆远购异种夏旱课山童溉灌甚勤菊成以事北上座客分散其花皆尽殆无一枝对庭下菊因怀信弦,陶公卧柴桑，栽菊满庭牖。岂以篱下花，易此粟五斗。浮名累物役，微禄滋多口。势去通侯冷，时来故人厚。以兹石隐流，圭组惟掉首。郁郁拒霜姿，宁与朝荣偶。独酌坐素秋，清樽庶无负。
怀人,怨恨,题画寄邬玄中,石榴雨绽珍珠颗，山鸟风梳翡翠翎。遥忆故人千里外，画图聊寄别离情。
山水,想家,游西樵山 其一,川原缭绕草萋萋，西去天梯路不迷。满径悬萝无犬吠，隔林修竹有鸾栖。泉鸣群玉飞青磴，桥跨双虹度碧溪。振袂忽跻千仞上，暮云遥眺万山低。
怀古,流泪,炀帝龙舟图,画栋重重半空里，殿脚谁云在平地。洛宫遥载到芜城，试看龙舟浮绿水。锦帆高挂起春风，恍若江神备驱使。万岁千秋乐未央，左右何须奏封事。当时殷鉴有陈家，亲闻玉树后庭花。流连岂在宴安日，荒惑昔者先萌芽。渡江伐罪岂不见，悔杀井中张丽华。?沟迢迢几百里，暮雨萧萧杨柳斜。惟馀尺许龙舟样，留与人间说隋炀。
思乡,想家,答黎恭甫伟长,城南杯酒共依依，奋袂晨征愿已违。弱骨自缘忧国瘦，旅魂时逐故园飞。未更世路狂应怪，纵有昌言力较微。惭愧故人诗尽好，病中吟望一沾衣。
思乡,想家,潍上赋得待船逢雨时,片阴连夕辉，寒雨转霏微。直岸一舟去，满林黄叶飞。前濑鹭犹在，下沙人渐稀。谁知独延伫，湿尽故园衣。
田园,愁绪,宿澧陵山村 其一,蚕丛山下澧陵村，犹有先农古意存。千里閒愁添白发，一镫瘦影伴黄昏。
悼亡,哀伤,哭林侍讲①,早登科第占魁名，载笔曾同客两京。夜静玉堂邀看月，春深丹禁坐闻莺。才华未及施经济，交谊宁知隔死生。老我情怀怕伤感，不胜双泪为君倾。
思乡,想家,绿珠曲,郎有百斛珠，妾有一寸心。宁甘坠楼死，花落故园深。
怀古,哀伤,稽山怀古,遥遥稽山云，淡淡镜湖水。云水两无心，千秋亦相似。忆昔金门人，黄冠此山里。恩荣□□□，但得遂初志。兰亭何岧峣，修竹犹深邃。欲识斯人居，寂寞山阴是。我来吊遗踪，临风写幽意。恻怆更何言，落日猿声起。
思乡,想家,秋日席上,边霜肃肃满川梁，无限秋怀付一觞。白酒聊同佳客醉，黄花不减故园香。民兵已许归南亩，圣泽行闻赦叛羌。得脱征衣归里社，大能酩酊乐时康。
悼亡,流泪,哭蔡彦规二首 其一,青衫未白首，已叹掩新阡。哭别自今日，书来才去年。功因钟鼎记，名赖友朋传。平昔围棋笑，临枰更泫然。
思乡,想家,春夜闻笛因忆江南社友,擪笛何人对月明，东风吹起旧心情。当年按曲思乡井，此日闻声忆友生。梅正开时诗共咏，柳经折后岁频更。欲从梦里寻南国，调急音凄梦不成。
咏物,哀伤,杨花,断茸冉冉青楼外，浮影悠悠紫陌间。晴日暖风真得所，游丝野马与俱閒。舞经林苑莺衔去，飞去帘栊燕掠还。莫把芦花来比拟，秋深客子更愁颜。
思乡,想家,九日陪诸阁老食赐糕次谢授经韵,叨陪讲席按词曹，晓禁霜花点素袍。院贮图书西掖静，云连宫殿北山高。故园莫忆黄花酒，内府初尝赤枣糕。最爱凤毛今复见，便令池上一挥毫。
思乡,想家,宏路驿,雨歇江天净，山回驿路迟。客愁新岁减，风物故乡宜。花事馀梅蕊，樵歌缀竹枝。祗惭司马病，深负好文时。
怀古,愤怒,咏史诗 泜水,韩信经营按镆铘，临戎叱咤有谁加。犹疑转战逢勍敌，更向军中问左车。
山水,失意,游紫霞山,共联尘外镳，薄游西山寺。夕照返河山，秋容满天地。霜风失故绿，颜色少姿媚。黄花似吾衰，红叶如人醉。病来不举酒，意得同此味。累然似空尊，酒尽同弃置。
思乡,想家,萍梗篇为友人作,不作天上星，乃为地下萍。星宿有定位，萍梗流无停。一风吹从西，一风吹从东。萍面作草绿，萍背疑花红。红既不如花，绿亦不若草。我送浮萍归，颇思故乡好。
怀人,思念,雨中次无锡寄秦廷韶太守,南来欲试惠山泉，春雨横江懒系船。咫尺故人难晤语，相思时诵竹垆篇。
思乡,想家,其二,百花潭水即沧浪，中有松柏参天长。比屋豪华固难数，人生会合安可常。素知贱子甘贫贱，自笑狂夫老更狂。会是排风有毛质，托身白云还故乡。
思乡,想家,梦大人,亲老时萦念，身安不厌贫。青云长作客，白发未归人。夜雨和愁落，家山入梦频。故园归未得，西望正伤神。
思乡,想家,金陵春暮,铁瓮城西耸丽谯，秣陵东望路迢迢。苍茫云树逢三月，歌舞河山递六朝。细雨湿花朱雀桁，晚风低柳白门桥。乡心未逐春波长，江上孤篷夜听潮。
思乡,想家,途中,故园回首雁初来，马上千愁付一杯。惟有新诗似相识，暮山吟处共徘徊。
怀人,想家,庐峰绝顶阻雪书寄云松,昨日篮舆不得上，今日篮舆不得下。天花万点散长空，白云一月包青野。山空雪霁日色微，风前犹作落梅飞。阆风玄圃在人世，夜景若昼腾光辉。茆屋闭门愁出入，履破衣穿寒转袭。挥毫三复白雪吟，手足冻僵才思涩。张老屏山赏又新，应披鹤氅对嶙峋。长篇短幅述清语，定有琼瑶报故人。
田园,想家,闲居,蝉响风初定，花肥雨自疏。青山争入户，红袖自烹鱼。江水磨樵斧，秋阳曝汉书。常时思故国，一晌梦扶馀。草堂门不闭，习静远尘嚣。白日风情畅，青云气色高。溪幽芳草塞，江热夜霞烧。抱瓮平生志，何须间桔槔。
怀人,失意,其十四 山中怀寄李比部沧浪,西京仙吏久分携，远道传书报每迟。恨别无因重对酒，追欢只记旧题诗。春留海上金光草，庆衍堂前玉树枝。何地思君倍惆怅，山城落月梦醒时。
怀古,孤独,咏史八首 其一,清时厌藜藿，挟策干承明。肃肃中天宇，列宿悬神京。衣冠萃阊阖，谒帝罗群英。如何攀龙客，相弃若浮萍。长啸出宛洛，驱车返柴荆。升高望八荒，濯足临四溟。商山岂不贵，畏垒岂不荣。大哉鲁尼父，著作垂千龄。
思乡,想家,重九对菊,霜压危檐冷，萧条秋满林。青云知己惠，黄菊故园心。百虑凭祛遣，颓龄仗制禁。缅思彭泽叟，履运□怀深。
思乡,想家,常熟过钱玉友河亭（时玉友亦将入都）,薜荔交阴覆短墙，诗人居近苾刍房。俄惊小别成三岁，直讶相逢在故乡。儿摘畦蔬供午馔，妇藏斗酒佐春觞。秪愁旋被饥驱出，未必家馀住夏粮。
咏物,想家,萤,芳草春魂化，空床夜色深。能将明自照，不与月同沉。冤染三年血，愁添万里心。似闻新战垒，燐火泣天阴。
怀人,思念,送刘通候返黔，寄乃叔晋仲刺史都匀,故人天末宦，异地得通家。草入郎官舍，山深刺史车。庞眉烟际锁，双鬓瘴边华。西送阿咸路，相思蛮树遮！
思乡,想家,北流勾漏洞,北流县下古铜州，平地山岩耸玉楼。谁为丹砂赴勾漏，人传蝴蝶满罗浮。杨妃井塌风烟古，葛令祠荒草树秋。却忆故乡山更好，锦袍归去棹扁舟。
思乡,想家,九日袁子才庶常寓中平台登高,平台高倚梵王宫，无限秋光到眼中。一片闲云沈远塞，数行归雁界晴空。可无黄菊酬佳节，只有青山识寓公。回首故园风日好，茱萸插帽几人同。
怀人,思念,寄怀俨若江右,战后山逾静，花飞戍亦空。人间无客路，天上有归鸿。芳草愁眉外，春江野哭中。相思似潮汐，日到小孤东。
山水,喜悦,游东山次王司马韵,云破晴光散远山，老天今日亦开颜。绿垂岸柳晚风定，红落林花春事閒。散步偶随孤鹤去，浩歌宁逐白云还。针砭俗耳挥弦管，静听泉声戛佩环。
送别,孤独,留别武陵袁丞,皇恩暂迁谪，待罪逢知己。从此武陵溪，孤舟二千里。桃花遗古岸，金涧流春水。谁识马将军，忠贞抱生死。
田园,想家,骑过山村,烟村面势枕苍山，一径循山作屈蟠。入望高幢罗翠密，挂空匹练噀清寒。吟髭撚白迎风去，妆面骈红倚户看。颇似骑驴后山老，倩谁粉墨洒豪端。
山水,想家,游摄山栖霞寺留止三宿得诗三首 其一,诸峰围圆天，青苍不容罅。广涂入香门，正殿俨云架。有怀明徵君，高躅久代谢。山灵收积雨，松风本无价。东岭鸟道通，一一嵌精舍。涧泉杖底鸣，苔龛石面亚。遐哉齐帝子，佛事壮堪诧。维时秋冬交，黄叶满衣下。似曾识前生，肯负双不借。
咏物,恐惧,萤,秋风凛凛月依依，飞过高梧影里时。暗处若教同众类，世间争得有人知。
思乡,想家,次韵赠吴羽士月湖大椿①,万事平生大道杯，恍然曾过望乡台。荣华外物毛端细，飘忽阳神顶上回。罗殿堪思蛮峤瘴，郁仪永谢劫池灰。何□乞我刀圭剂，同见蟠桃几度开。
田园,想家,辋川集二十首 斤竹岭,明流纡且直，绿筱密复深。一径通山路，行歌望旧岑。
怀人,孤独,寄黄树斋,一别柴关掩玉华，情怀寥落亦堪嗟。溪风渐冷鹤噤语，山雪欲来梅试花。小病屐声三径涩，间愁阑影一阶斜。思君怕对空潭水，照得吟肩瘦倍加。
思乡,想家,其三,能书贝叶乞微因，摩顶予惭受记人。珍重灵芽看百劫，莫轻辜负故园春。
山水,想家,游云顶山晚望,云顶聊一望，山灵草木奇。黔南在何处，堪笑复堪悲。菊歇香未歇，露繁蝉不饥。明朝又西去，锦水与峨眉。
怀人,想家,舒城道中九日怀左二,茱萸簪罢雁初闻，回首江东阻断云。短短白衣辞故国，萧萧破帽背斜曛。本无兄弟同佳节，略有知交更离群。桑落满杯倾不得，青山红树渐思君。
咏物,想家,雨,蜡炬夜犹淡，晨晖未可希。润馀山色重，沾足橹声微。巴峡泠泠急，巫云段段归。溪翁亦何幸，正昼掩荆扉。
田园,惊讶,书村店壁,裹茶来就店家煎，手解驴鞍古柳边。寺阁重重出山崦，渔舟两两破溪烟。近秋渐动寻幽兴，绝俸难营觅醉钱。到处不妨闲著句，他年好事或能传。
怀人,孤独,答薛考功省中玩月见寄,碧天凉夜思徘徊，知有仙郎作赋才。金镜正悬鳷鹊观，玉绳低映凤凰台。新林远客空相望，扬子孤舟去不回。谁谓山公方启事，清尊能待故人来。
怀人,孤独,秦小岘侍郎诗来问病约同李石农茶话余病不克往用韵谢之兼寄石农,故人名风雨，寂寞小西涯。阶上又春草，水边空暮霞。却烦寄书雁，一讯隔城北。廿载禅栖客，重来坐日斜。
山水,想家,游陈山分韵得山字,凉燠互迁易，大化斯往还。少壮能几时，华发飒已斑。猗彼泉石人，如脱红尘寰。佳节值良友，丘壑同跻攀。有酒相携持，有诗互评删。虑静水不波，心与云俱閒。炎炎凭势徒，弃德方崇奸。所以五代子，自题作痴顽。何如侣松菊，不为世厚颜。俛仰古今事，一笑空秋山。
思乡,想家,其十二,寒江澹无影，孤帆稳如停。淮南雪初霁，远见群山青。芳树集乌鸟，高原飞鹡鸰。故乡本伊迩，之子不得宁。
思乡,想家,淮上逢故人,故园离乱后，十载始逢君。长恨南熏奏，寻常只自闻。荒窗秋见岳，赤地夜生云。莫叹谋身晚，中兴正用文。
怀人,流泪,寄大兄,横流谁是济时才，急病年来志已灰。入世一身忧患积，怀君千里鬓毛摧。寥寥家国空回首，莽莽乾坤数举杯。此日黄金真似土，不知何处市龙媒。
思乡,想家,城楼晚望,城楼高跨天中央，登临举目极四荒。苍云彤霞物象变，落日清风天气凉。树深蒙密幽鸟语，山势蝉联烟霭长。溪流渰渰东下去，安得扁舟还故乡。
思乡,想家,圆蛤,黄犊鸣水中，相顾皆愕然。探之无所得，有蛙仅如钱。持问旁舍翁，云此号圆蛤。夏潦涨沟渠，喧呼自酬答。卒然闻其声，谓当可专车。既见一拊掌，寸莛量有馀。物生元气中，小大各异趣。蛙质黄牛鸣，持此欲谁附。我居固已陋，尔鸣良亦村。绵蛮啭黄鹂，我今思故园。
怀人,想家,怀友,作客黄山下，思君汉水滨。愁牵清夜梦，吟瘦老夫身。漂泊谁知我，交游独此人。春来寻小艇，江上问通津。
思乡,想家,其二,华屋山丘事已非，先朝遗老近来稀。徒令过客题新冢，犹有行人款旧扉。衰柳谩馀陶令宅，荒苔空没子陵矶。故园朋好凋零尽，暮雨寒云吊鹤飞。
战争,想家,哀王孙,金鞭宝玦走天涯，紫塞黄尘日又斜。北去铜驼惟有泪，西来玉马已无家。愁闻虏骑随秋草，怕遣宫莺问落花。闻道青门多白骨，更无人种故侯瓜。
怀人,思念,寄清旷兄弟,一别春三见，相思日几回。自离夔府后，已过岳阳来。寒食还虚度，酴醾幸晚开。到时犹可及，应得共衔杯。
战争,哀伤,云中行,云中小儿吹金管，向晚因风一川满。塞北云高心已悲，城南木落肠堪断。忆昔魏家都此方，凉风观前朝百王。千门晓映山川色，双阙遥连日月光。举杯称寿永相保，日夕歌钟彻清昊。将军汗马百战场，天子射兽五原草。寂寞金舆去不归，陵上黄尘满路飞。河边不语伤流水，川上含情叹落晖。此时独立无所见，日暮寒风吹客衣。
咏物,想家,菊,世上虚名白发悲，霜前幽壑迥春姿。闲巡独树真怜汝，醉折寒花欲赠谁。官舍野堂浑一色，冷风凄露漫相欺。高年渐觉馨香远，万里徒伤酒一卮。
思乡,想家,游南岳,入岩仙境清，行尽复重行。若得闲无事，长来寄此生。涧松闲易老，笼烛晚生明。一宿泉声里，思乡梦不成。
山水,想家,游摄山诗 其一 夜饮幽居庵,山寒依虚坳，孤月下危壁。竹里嘘惊风，尊前失狂客。翻翻鹊群动，露草明有迹。孤筇此中去，雏仆夜安覛。散立各不言，危蹲望疑石。荧荧平桥上，独影下空碧。藉苔温寒虫，据柏听霜?。仙灵呼不起，天乐散虚白。归视伴侣希，馀尊倒砂砾。
怀人,思念,忆友沂不至 其一,芙蓉折寄有前期，青翰临秋信转迟。直以久离长梦见，可堪多难益相思。燕台马散空怀古，衡岳鸿归定赋诗。莫怪安仁近疏懒，君来看取鬓边丝。
怀人,思念,客中奉怀竹溪游好四首 其一 西斋先生,共识王孙贵，吾知长者贤。逢人多话旧，爱我竟忘年。对饮频辞酒，相思却放舡。别来成寂寞，得句向谁传。
思乡,想家,赠平乡赵隐君,风霾起薄暮，有客叹归欤。白首犹怀刺，青山且著书。故乡春树外，别馆夜钟馀。不见磻溪叟，终然载后车。
怀人,思念,月下有怀王存约都谏倪本端祠部二首 其一,岁晚相思雪满庭，也知祠部亦冰厅。心期许我俱头白，云路何人独眼青。落尽灯花收夜局，寄来诗草带春星。长安客舍多如许，每过门时马自停。
思乡,想家,其二,京国逢君未几霜，愁看归袂拂离觞。秦淮此去三千里，流入荆溪即故乡。
思乡,想家,春兴,东风回首即残春，日日清江愁白蘋。北去云霄无道路，西来天地有烟尘。身经贵贱知交态，事到安危忆古人。却喜故园桃李树，花开又见一回新。
思乡,想家,孙子啬中丞招集,策府勋名逊不居，暂于花鸟待朋车。竹林且发阮公啸，濠上兼忘惠子书。绝塞岂烦催玉虎，故园频见解金鱼。忧时久陨疮痍泪，得听流云乐有馀。
悼亡,孤独,哭杨吏部通老,白首除郎已晚哉，民间桑柘手亲栽。盖棺只著深衣去，行李空担语录回。主祭遗孤犹未冠，著书残藁漫成堆。可怜薄命飘蓬客，虚事江西莫府来。
怀古,想家,钱唐怀古,钱塘佳丽冠南州，故国繁华逐水流。龙虎已消王霸气，江山空锁古今愁。吴臣庙冷潮喧夜，宋主陵荒塔倚秋。最是西湖歌舞地，数声渔笛散凫鸥。
闺怨,失意,长门怨,长门寂寂不胜春，忍听君恩处处新。亦有黄金堪买赋，羞将宠爱托词臣。
战争,想家,塞上曲,汉南秋草白，牧马雪中肥。一夜边尘起，千山堠叶飞。羽书驰玉塞，都护发金微。闻道龙城将，单骑破敌归。
战争,想家,万里,万里驱车亦壮哉，西征咫尺是轮台。无边晴雪天山出，不断风云北极来。关到玉门中土尽，槎浮博望使星回。犹看定远封侯道，却忆嫖姚佐汉才。
闺怨,喜悦,汉宫词,云匝蓬莱迎玉辇，星连阁道闪朱旗。仙娥引烛祈年夜，内使催词礼斗时。赤雁新传三殿曲，青鸾多集万年枝。蕊宫别有欢娱处，春色人间总未知。
思乡,想家,春日客集歇园,乡心无日夜，飞梦绕天涯。远道空怀友，残年喜到家。相逢开臈酒，小步阅春华。薄酌花阴下，荒池两部蛙。
思乡,想家,金陵道中,野迥望云孤，风尘暗海隅。乡心悬落日，旅食倦长途。梦断巢湖上，行临建业都。春归未可卜，独立向蘼芜。
咏物,想家,月,万里同安月，秋来的的明。愿将通夜白，流照水西营。
思乡,想家,秋杪陪群公集同年冯太史宅观菊分赋得潜字 其一,秋日照高檐，秋花带露拈。官贫门自掩，客至酒频添。软菜经宵冻，疏衣减夏炎。故园三径在，何处觅陶潜。
思乡,想家,雨中即事,客身常恨春多雨，遥想吾庐长绿苔。每作家书问无恙，故园梅竹为新栽。
送别,想家,题崔常侍济上别墅①,求荣争宠任纷纷，脱弃金貂祗有君。散员疏去未为贵，小邑陶休何足云。山色好当晴后见，泉声宜向醉中闻。主人忆尔尔知否，抛却青云归白云。
怀人,思念,春日怀高博士正甫,春风此日到桥门，桃李参差日下蕃。璧水晴光生讲席，青藜夜色散词垣。官无俗累名应重，学有心源道自尊。两地相思惭委吏，几回搔首欲销魂。
怀人,思念,寄赵缉之医士,建溪深处是君家，久住三山玩物华。海上药苗抽夜雨，城南杏萼散朝霞。活人金匮开仙钥，爱客青钱落画叉。咫尺相思春欲暮，一樽空负小园花。
闺怨,愁绪,宫怨,罗幌动微风，沉沉永巷中。鸟啼朱户掩，花谢玉兰空。妾意春长在，君恩水自东。独悲明月夜，歌吹动深宫。
怀人,孤独,过澉川怀故友仲木 其一,夫子清门彦，行藏契古人。论文偏爱客，学道讵言贫。草长湖南路，莺啼宅外春。凄凉旧游地，无处不沾巾。
悼亡,流泪,哭崖山,宝藏如山席六宗，楼船千叠水晶宫。吴儿进退寻常事，汉氏存亡顷刻中。诸老丹心付流水，孤臣血泪洒南风。早来朝市今何处，如悟人间万法空。
山水,想家,游齐山用唐杜紫微韵,联镳出郭疾于飞，好景留人倦式微。尽日山行惟所适，夕阳堤上咏而归。摩挲苔壁嗟前事，徙倚岩亭惜寸晖。空忆樊川秋影去，为谁重唱缕金衣。
思乡,想家,寓居,借屋城南住，清流枕水涯。一桥分驿路，两岸合渔家。僮小能供茗，人闲欲种花。故园春更早，无语怯韶华。
山水,想家,游龙华寺,杖履曾为胜地游，朅来惊叹岁华周。上方重阁人如旧，修竹茂林山自秋。尚想纵谈方外去，空馀妙墨壁间留。回头彭蠡湖边路，准拟东归一钓舟。
悼亡,失意,哭开孙,学步渐扶床，乘车已驾羊。虚称砌台使，不遇玉函方。杳杳天难问，茫茫夜正长。寂寥谁伴汝，萧寺闭空房。
悼亡,喜悦,哭醉石山人朱察卿二首 其一,岁逢单阏日逢斜，玉折兰摧重可嗟。不独文章无醉士，何人游侠是朱家。孤儿痛检囊中草，旧客愁悬匣里花。此后只应黄浦雪，子猷高兴向谁誇。
思乡,想家,赠张公子①,懦术雍容讲艺时，卢前王后感心期。十年未脱诸生籍，一顾终惭国士知。畏垒尚余他日泪，横山仍结故乡思。寒镫萧寺无人问，憔悴西华鬓欲丝。
思乡,想家,邃夫弟初入南雍,频收家问为兄慰，初试乡心觉汝难。资遣聊同从外傅，纵观况已到长安。半年曾读西铭未，一饭谁将国士看。留得父书相待久，几多勋业在儒冠。
思乡,想家,楼外楼看月,饱饭苏腰脚，閒寻楼外楼。海围生缺月，春气带残秋。断续浮歌吹，摩挲到斗牛。望乡移茗碗，过雁莫当头。
怀古,孤独,咏史赠薛生,七雄争竞客如云，珠履三千未有闻。不是卖浆人掉舌，却秦谁趣信陵君。
战争,想家,从军行,烽火塞上来，发卒备戎虏。翩翩长安儿，力未胜弓弩。幸蒙车骑念，出入在幕府。风烟一朝息，归来受茅土。翻笑李将军，血战自辛苦。
怀古,流泪,咏史诗 圯桥,庙算张良独有馀，少年逃难下邳初。逡巡不进泥中履，争得先生一卷书。
咏物,恐惧,咏竹,劲节不可屈，心虚我所师。东风一披拂，便是出头时。
思乡,想家,春日同方奉常刘舍人饮李明府吏隐轩得江字限八韵,退食能邀客，春阴满北窗。苑花飞片片，山鸟下双双。吏散琴开匣，歌成笛按腔。俸宁论百石，酒但泛千缸。醉眼君堪白，愁眉我自庞。祇应随执戟，谁便得归艭。禄赐俱称隐，乡心未易降。宅边西海子，曾解似丹江。
思乡,想家,晚登横溪阁（涧谷本卷三作桥）二首 其一,楼鼓声中日又斜，凭高愈觉在天涯。空桑客土生秋草，野渡虚舟集晚鸦。瘴雾不开连六诏，俚歌相荅带三巴。故乡可望应添泪，莫恨云山万叠遮。
山水,失意,登金山寺塔,晓乘山巅塔，塔俯但苍雾。下界已茫然，应有造天路。人喧识京口，树暗迷瓜步。呼吸浪吹觉，造次风引去。咫尺海潮闻，不辨导江处。
山水,想家,登四面云山亭子恭赋皇祖山高先得月之句,峻岭切云汉，孤亭俯渤瀛。冰轮才涌出，玉砌早光明。培塿难为障，姮娥若可迎。有林皆一桂，无界不三清。盈手寒何碍，流睎魄倍晶。兔原龙塞物，鹿作羽衣声。谷口犹灯火，河边辨畛营。万方归朗照，辞见圣人情。
思乡,想家,偶作,片月衔山远，归云傍树横。江城吹玉笛，日夜故园情。
思乡,想家,次韵史宪副行可见寄 其一,上国归来月满轩，东湖山水万家村。极知杜甫心常恋，须信张仪舌尚存。绣斧从今还使节，鼎台当复大名门。旧时太白楼前路，蝴蝶春风绕故园。
思乡,想家,题溪山图,万山深处乱泉流，土室茅亭事事幽。绝似故乡全盛日，任公溪上荡扁舟。
闺怨,失意,汉宫词,汉宫有明月，秋风悴碧枝。紫苔绣壁带，积翠隐罛篱。夜久星河变，人来鹦鹉知。旧恩随露泻，馀欢与日移。尚忆朝辞辇，深承夜诵诗。阳阿新得幸，谷永况多辞。指斥椒房宠，吹求饰室疵。荣枯付阶草，物化效冰澌。无言掩明镜，千古妒蛾眉。
思乡,想家,清明遇雨,昨岁清明指冀方，今朝寒食滞郧阳。儿曹上冢亦随俗，客子思亲偏断肠。四十九年年已去，一百五日日初长。毋论积雨断新火，纵得馀光非故乡。
田园,想家,午亭山村座主相国泽州公里第也十五年前公官大司农时属虞山王翚绘成横卷今从政府予告将归上赐御书扁额公既作诗纪恩复出此图命慎行继和恭赋七言绝句十二章 其一,天井西来第几陉，浮岚千里拱翠屏。井西道人画不得，自有此山无此亭。
思乡,想家,张君山丈北游作此为赠时时展观家山不远,万壑千峰拥大行，半归粉本半奚囊。故应眼孔无拳石，凭寄乡心到草堂。
思乡,想家,麝香萱,南薰吹麝馥，背树染鹅黄。里许香为德，中央色自庄。洛津行夕佩，仙掌洗晨妆。真为忘忧赏，看云恋故乡。
战争,哀伤,李万户死事,李侯将家子，英姿仍妙年。慷慨赴出师，悲风动戈鞬。结束辞亲去，义重不顾恩。钲鼙动天地，列校在辕门。悠悠渡剑水，惨惨烟尘昏。白日横杀气，黄茅吹瘴氛。行府檄书来，色动沮三军。一死忠孝备，捐身何足论。清流山下水，哀歌吊忠魂。恤典胙一方，飒爽应有闻。
咏物,想家,丁香,紫花何太媚，静女若为看。影动帘栊晓，香沉烟雨寒。芳菲心有托，零落思无端。一采归金屋，春深莫倚阑。
思乡,想家,其四,远望碧鸡山，金马障其左。乡心不可羁，梦里芙蓉朵。
思乡,想家,至万安,西风萧瑟作秋声，远客归心信水程。双石尖尖双鹭立，一滩渺渺一舟行。酒杯无侣难成饮，诗句非奇谩写情。晚泊沙头从杖履，故乡何在眼空明。
思乡,想家,中秋对月,西风片雨过林塘，对月还疑在故乡。灏气平分清夜永，微云不动碧天长。持杯且共寒蟾醉，捣药何劳白兔忙。云谷故人忘世者，当年同见海生桑。
思乡,想家,其二,供帐荣归一日同，故乡增重汉朝空。二疏事莫徵图画，西陌东阡看两翁。
怀人,想家,保宁何重器尝通守松江以福建盐课提举致仕其子鉴鏊入太学频辱惠音且存问吾乡故旧甚悉感其雅情赋此奉寄,锦屏山北阆州城，心识君家到未能。万里有情传尺素，一时回首共青冥。云阶接武人如玉，江寺寻春酒似渑。若问吴乡旧游伴，梦回东望晓天星。
思乡,想家,和刑部侍郎俞士吉致仕南归韵,七十年华古所稀，风姿犹自带霜威。谢官已遂悬车志，满路人誇衣锦归。三径菊松原自好，故乡桑梓倍光辉。赐金散尽无留橐，筐里惟存旧绣衣。
怀人,思念,即事寄人,中禁鸣钟日欲高，北窗欹枕望频搔。相思寂寞青苔合，唯有春风啼伯劳。
怀古,喜悦,咏史（原校：狄本作古） 谢东山,风捲胡沙动地尘，蔷薇深洞蔼馀春。棋终偶折登山屐，方信风流社稷臣。
山水,想家,游囊山寺追和柯竹岩先生韵四首 其一,一径斜通寺，苍松带碧溪。楼台晴日丽，云海暮山低。亭拥苍霞暝，窗横翠霭齐。老僧谁得似，长伴白云栖。
思乡,想家,再和二首 其一,归来相值故园春，坐对春风忽怆神。十里溪山依旧好，一番花木为谁新。青云功业虽留我，白日光阴奈趁人。道在不须论用舍，惟将时命托洪钧。
思乡,想家,和李方伯惟诚,西湖烟树晓依微，正是平轩忆我时。采石眺缘仙客晚，金山留为故乡迟。席随爽气真成画，笔写幽怀不当诗。它日别情君记否，映江楼上酒盈卮。
山水,想家,游飞来寺,禅宫何事此飞来，造物钟灵亦壮哉。水势总趋沧海下，山门长对翠屏开。二禺孰辨游仙路，初祖还留说法台。不觉登临动乡思，冷泉亭畔旧徘徊。
思乡,想家,却东西行,黄鹄从东来，饮啄且裴徊。不知将何意，延颈向我啼。渺渺行役子，三载客东沂。将托千仞风，及我万里归。耸身从之去，扶摇不支持。一举决云汉，再举历天池。敛翼下置我，乃在弱水西。弱水浩茫茫，终古日月迷。愿迩更成遥，为恩亦何施。不愿故乡归，不愿黄鹄来。但愿得美酒，日进百千卮。
思乡,想家,其八 木笔,半含成木笔，本号是辛夷。一树石庭下，故园增我思。
怀古,想家,咏史四首 其一,亡秦三户大王风，竖子无端误乃公。自昔域中无姓字，于今林下有英雄。牧羊楚帝原无赖，烹狗齐王岂善终。万里归元谁最惨，北胡南越两途穷。
山水,想家,登陉州回山,回山楼观拥烟霞，即是瑶池阿母家。万里不来青鸟使，千年空老碧桃花。汉朝天子求丹药，瀛海神仙望翠华。欲问安期杳何许，沧溟清浅几桑麻？
山水,想家,游琅邪山寺,一径过萧森，幽提此独寻。俗游殊不意，僧话粗宽心。役役真何了，空空究竟深。尘劳何日脱，来伴远公吟。
怀人,思念,早发湘潭寄杜员外院长,北风昨夜雨，江上早来凉。楚岫千峰翠，湘潭一叶黄。故人湖外客，白首尚为郎。相忆无南雁，何时有报章。
思乡,想家,七十感怀三首 其一,少壮奔波为救贫，七旬犹是寓公身。故乡归去成生客，童子相逢尽老人。尚有鸰原杯两弟，恨无鸟哺报双亲。昏昏世事何时了，且看人情似转轮。
思乡,想家,其二,送别随征盖，那能向水滨。共知今日酒，不是故园春。河柳骄行色，岩花笑谪臣。千金装宝剑，可以赠斯人。
怀人,想家,寄王成叟,复从章贡回，满谓可邂逅。偶从青岩游，失此一知旧。摩挲所留字，和韵若金奏。至今殷遗音，寤寐错昏昼。人生竟何为，妙处匪声臭。空馀丘壑心，流枕而石漱。经年强饭否，安得日相就。市廛多犬鸡，墟落易豺兽。源深则溪清，林迥山必秀。缄辞寄春风，思君令人瘦。
闺怨,怨恨,空（一作寒）闺怨,寒月沈沈洞房静，真珠帘外梧桐影。秋霜欲下手先知，灯底裁缝剪刀冷。
田园,想家,村居,人笑无才自笑狂，槿篱竹坞得深藏。自从病后辜风月，未免愁中读老庄。行圃数畦秋菜长，泛溪十里晚荷香。丛书坐懒无由续，且补忠州手录方。
田园,哀伤,癸丑村居杂诗 其一,东邻西舍总淳庞，后圃前厅尽植桑。莫道农家成寂寞，茂林好鸟奏笙簧。
田园,想家,夜村阻雨,皇天久不雨，一雨别成阴。云黑频翻墨，泉清似弄琴。茅龙凉卷影，林鸟湿藏音。万里荒邮路，羁栖怆客心。
悼亡,流泪,哭张船山先生即题序诗卷子,群彦倾谈一座尊，春风曾侍草常温。诗传衣钵开奇境，语到君亲有泪痕。不佞自怜余傲骨，长贫何处答师恩。丹青幸得生花笔，摹想遗容仿佛存。
思乡,想家,除夕同江声寿门堇浦瓯亭诸君登吴山饮酒楼分韵,危阑徙倚静无哗，共惜流年赴壑蛇。山转晴光馀半壁，渠添雪水贯千家。牵连酒伴生吟思，枨触风情上鬓华。只有故园今夕好，翩翩目极后栖鸦。
送别,想家,送最澄上人还日本国,异域乡音别，观心法性同。来时求半偈，去罢悟真空。贝叶翻经疏，归程大海东。何当到本国，继踵大师风。
闺怨,哀伤,拟古宫词一百首 其二十五,生来歌舞自能谙，旧住扬州傍绿潭。忽听采菱翻艳曲，令人肠断忆江南。
思乡,想家,其二,锦秋湖边稻花凉，锦秋亭下鲈鱼香。垂虹秋色一千里，秋到吴淞思故乡。
山水,想家,登锡山退饮惠山方丈示同游诸君子,独觉登山病后难，山中气象笔曾干。镜光初动春湖绿，塔影犹含夜雨寒。流水暗生禅榻听，飞花轻上舞衣看。兴馀更问西庵路，三里青松一径宽。
思乡,想家,雨止,秋雨愁难霁，新晴亦偶然。万山青楚塞，一鹭白江天。世事浮云外，乡心落照边。片帆轻似叶，计日到花源。
思乡,想家,舟中晨坐彝陵作,边马嘶寒急，霜风割面来。空垂去国泪，何处望乡台。形影亲孤剑，波涛送一杯。荒残今更甚，不必问秦灰。
思乡,想家,朱四（昨夕酌水乐洞）,昨宵闻水乐，今日听莺喉。何事朱唇里，能为白雪流。迢迢凉夜永，脉脉故乡愁。都付梅花落，梁尘绕未休。
田园,愁绪,晚秋闲居,独坐高秋晚，萧条足远思。家贫常畏客，身老转怜儿。万种尽闲事，一生能几时。从来疏懒性，应祗有僧知。
送别,怨恨,裴令公席上赠别梦得,年老官高多别离，转难相见转相思。雪销酒尽梁王起，便是邹枚分散时。
思乡,想家,晓莹生日赋一诗为寿,园林五月晚微凉，兼味盘飧共举觞。理鬓未愁临镜影，画眉应问入时妆。几回客里逢兹日，何处寰中似故乡。记否凤城初见夕，榴花如火白莲香。
送别,想家,送水墨项处士归天台,仙峤倍分元化功，揉蓝翠色一重重。还家莫更寻山水，自有云山在笔峰。
悼亡,失意,哭云泉俞君,踏雪相过似语离，岁俄在巳可胜悲。买臣富贵天悭与，贾谊才名众误期。奉养慈闱才有弟，流传家学更无儿。羸骖偶跨身为累，稳骤雕鞍竟是谁。
山水,喜悦,游玉泉山寺和夫子作 其一,玉阳多胜事，鹫岭快登临。塔耸风烟古，山空花木深。飞泉悬峭壁，清磬答遥岑。智者安禅处，莲开月满林。
咏物,思念,梅花,花中资格本迟迟，铁石心肠淡可知。此世何人能领略，为君终夜费相思。看来风雪无多日，香到园林第几枝。自是不开开便好，清高从未合时宜。
闺怨,怨恨,闺怨诗（一作句）,连理枝前同设誓，丁香树下共论心。
田园,想家,田家即事答崔二东皋作四首 其一,玄鸟双双飞，杏林初发花。喣媮命僮仆，可以树桑麻。清旦理犁锄，日入未还家。
思乡,想家,浮家,旅食宁长策，浮家岁又更。九州难铸错，一事竟无成。豹变何年雾，鸥寒旧日盟。故乡垂钓处，归梦记分明。
怀人,思念,雨宿无锡驿有怀潘景梁,泊舟夜宿城南驿，借得幽房胜鹤笼。急雨响倾千涧水，薄寒声透四檐风。偶怀握手诗人面，想像联镳御史骢。千里相思肠欲断，中堂灯影看摇红。
怀古,想家,机山怀古次赵廷采韵,昭侯功业在人间，二俊文章若可攀。西洛竟从王囧辟，秋风不遂季鹰还。平原村迥家山静，华表云深鹤梦閒。有客舣舟来吊古，空林落叶雨潸潸。
思乡,想家,寄妹,燕山怅望雁南飞，客舍频年忆令晖。别久祇惊时节换，路长定讶信音稀。大罗有梦身空到，上药无成计屡非。何日故园同剪烛，七丝湘水夜深挥。
思乡,想家,九日同友人楼酌,浮云漂泊共天涯，几度重阳不在家。芋栗故园怜客梦，茱萸他日忆京华。孤怀秋尽伤裘敝，老态风前任帽斜。却笑流光催白发，休将佳节负黄花。
山水,想家,游甘露寺寻海岳庵故址,高寻海岳片云垂，绝壁天风万里吹。笔冢已荒书带萎，临池犹似学书时。
田园,失意,村居,寂寞村居僻，荒芜草径深。飞蓬来旷野，啄木响空林。薄暮聊凝望，清江正苦吟。此生甘落魄，自笑果何心。
思乡,想家,其三,廿年作客向边陲，坐叹兰枯柳亦衰。传说故园荆棘长，此生能得首邱时。
思乡,想家,过扬子江,雨过大江秋，苍茫一叶舟。乡心随去鸟，旅梦学眠鸥。水与天同色，云兼月共流。谁家歌楚调，令我不胜愁。
思乡,想家,凌汝成工部自南来见过小酌喜赠,三年禄食素心违，忽漫相逢思欲飞。盏酒且谋今日醉，盘餐聊当故乡归。天昏紫塞连戎马，日落黄河闪铁衣。世事不堪频向说，仙曹留省似君稀。
思乡,想家,羽林郎,从军少年场，富贵归故乡。一拜羽林骑，鞍马自生光。
怀人,思念,次前韵寄王广文,一冬不见衡阳使，开遍梅花到北枝。照眼山云晴冉冉，捲帘江雨晓丝丝。青风落日三闾庙，翠竹何年二女祠。早晚湘江春水暖，好凭双鲤寄相思。
怀人,愁绪,山斋独坐怀惟秦客粤,清客相过更有谁，閒心惟许白云知。山房多少思君意，半在焚香煮茗时。
思乡,想家,其二,游山已倦夕阳斜，唤渡邛须兴尚赊。一叶扁舟聊拍桨，三间矮屋试烹茶。欲酬茗价囊如洗，归认沙堤路不差。犹忆故乡风景好，五峰相对是吾家。
闺怨,失意,长门怨,妾命何偏薄，君王去不归。欲令遥见悔，楼上试春衣。空殿看人入，深宫羡鸟飞。翻悲因买赋，索镜照空辉。
田园,哀伤,村居漫兴三首 其一,兔走乌飞一刹那，六旬岁月等闲过。逢人怕听关心话，道我年来白发多。
思乡,思念,重九,白雁南飞天欲霜，萧萧风雨又重阳。已知建德非吾土，还忆并州是故乡。蓬鬓转添今日白，菊花犹似去年黄。登高莫上龙山路，极目平原草木荒。
山水,思念,登金坛城望茅山,闲上孤城眺远郊，云端翠巘列三茅。昨宵梦入华阳洞，白月松间照鹤巢。
怀古,孤独,彭城怀古,江淮北上古徐州，城下黄河日夕流。烟火万家连兖豫，舳舻千里向燕幽。春风草长王孙路，夜月尘迷燕子楼。驿畔孤坟碑废久，行人指点说留侯。
思乡,想家,其七,一泷烟雨一泷晴，泷口鸳鸯夹岸迎。风送猿声满城郭，行人忽起故园情。
田园,想家,江村暮景,远近山光淡，苍茫树色微。贪閒人睡早，恋食鸟归迟。蛇虎纵横出，蚊虻散乱飞。晓看红日上，又是大明时。
怀人,失意,予三十年前曾寄学乐昌后以道远之故得公牒移复本邑兹因川行道出前地感而有作二首 其一,三十年前鼓箧游，石龟祠下惯夷犹。重来季子未金印，前度刘郎空白头。往事与风同过树，故人随柳半凋秋。行经要遣闲愁绪，暂代前闻作醉侯。
田园,喜悦,宿东阿旧县同张宗晓张伯美小饮村西梨树下作,搴帷见山色，知是东阿路。不忍驱车行，愿言得少住。旧县好村落，下车日未暮。青山绕村西，桃梨亦无数。花光与山气，似喜轻阴护。尝爱岑嘉州，花缺春山句。何意风尘中，乃与赏心遇。为我倾酒筒，婆娑此芳树。辛苦十日馀，博此少时趣。三杯洗颜色，陶然得吾故。
闺怨,愁绪,题满洲姚缜庵十六国宫词后二首 其一,秦凉燕赵各分驰，巴蜀平阳亦一时。无限伤心宫阃事，兀谁妙笔补新词。
悼亡,流泪,哭李端,三年剪拂感知音，哭向青山永夜心。竹在晓烟孤凤去，剑荒秋水一龙沈。新坟日落松声小，旧色春残草色深。不及此时亲执绋，石门遥想泪沾襟。
悼亡,怨恨,哭内弟赵叔平,我昔新婚子弱龄，而翁从戍适当行。别离去国不足念，生死托孤深注情。万事转看皆往梦，寸心犹恐负前盟。别来十载不一见，老泪宁知为尔倾。
山水,想家,游虎丘山,参差楼阁半山开，迤逦登高入寺来。宝藏虎归风撼树，剑池龙去水生苔。尘封坡老题诗壁，云锁生公说法台。但过不须穷古迹，上方猿鹤易惊猜。
思乡,想家,其九,塞北兵戈满，竹西歌吹空。何堪故乡梦，真在白头中。
怀古,怨恨,西施,溅溅溪流散，苒苒石发开。一朝辞浣沙，去上姑苏台。歌舞学未稳，越兵俄已来。门上子胥目，吴人岂不哀。层宫有麋鹿，朱颜为土灰。水边同时伴，贫贱犹摘梅。食梅莫厌酸，祸福不我猜。
战争,想家,奉送崔侍御和蕃,万里华戎隔，风沙道路秋。新恩明主启，旧好使臣修。旌节随边草，关山见戍楼。俗殊人左衽，地远水西流。日暮冰先合，春深雪未休。无论善长对，博望自封侯。
思乡,想家,同年仲望参谋高德初过嘉兴三塔寺分韵赋诗得门字,风急舟轻似马奔，楚吟又动望乡魂。暮云三塔林间寺，茅屋几家湖上村。雁阵远冲霜浦令，边尘遥接戍楼昏。平生每爱逢僧话，带月何妨叩梵门。
思乡,想家,桂江鲫鱼甚巨且美食之有作,桂江霜鲫长如许，绝似松江一尺鲈。鲫美终非故乡物，临风长啸忆三吴。
思乡,想家,梅花 其一,暖屋周遭静掩扉，故园蜂蝶到应稀。好风窗纸须吹碎，得任梅花作雪飞。
田园,失意,杏花村吊郎赵客先生（郎氏世居此村）,曾闻高躅此栖迟，胜地闲游动客思。草色自青人去后，花开偏值我来时。最怜云物都成梦，不尽风流赖有诗。惆怅芳徽渺何处，垂杨漠漠雨丝丝。
思乡,想家,王学士元驭留饮花下作,学士高斋傍玉清，入门幽兴剧纵横。已拚芍药似人老，忽送榴花令眼明。文酒竟成吾党事，笑谈真见故乡情。毋惊百遍相过语，若到郇厨体自轻。
思乡,想家,弟洛为猗氏学谕以襄陵酒方见示如法酿造良佳赋此答意,襄陵自昔称名酒，猗氏于今得秘方。传示故园知汝意，酿成新味与谁尝。金盘滴露泠泠白，玉碗浮春冉冉香。倚瓮题诗寄吾弟，西斋风雨忆联床。
思乡,想家,闻早蝉,落日早蝉急，客心闻更愁。一声来枕上，梦里故园秋。
思乡,想家,山塘晓泛,晴雪遥峰耸黛鬟，横桥冰泮碧流湾。桃花春水鱼苗茁，柳叶东风燕子闲。野竹斜通村郭路，云萝长恋故乡山。向平久抱归来愿，十笏茅堂待掩关。
思乡,想家,遣兴,风细酒初醒，凭栏别有情。蝉稀秋树瘦，雨尽晚云轻。旅鬓一丝出，乡心寸火生。子牟魂欲断，何日是升平。
思乡,想家,抵家后答林君勉二首 其一,昔居滨海地，日上望乡台。一自离萍梗，相安弃草莱。无能思养拙，清论付程才。喜尔还追忆，椷书特远来。
田园,哀伤,海村杂诗,海楼秋易夕，水寺昼长昏。谷贵难成市，时荒早闭门。蛇龙各自媚，礼乐不言尊。寄问西村叟，方饥斸草根。
思乡,想家,其十一,水鸟菰蒲噪夕阳，渔舟逆浪听鸣榔。南阳湖畔钓帘久，为爱溪山似故乡。
闺怨,哀伤,闺情,春眠初起亸残妆，倦倚雕栏谩自伤。那得落花随水去，为侬传恨与刘郎。
闺怨,哀伤,木兰花令 闺情,娇云暖困柔情腻。罨画山屏眉映翠。帘波织就字回文，灯穗结成花并蒂。石榴裙子腰支细。依旧锦囊罗带系。由来荡子爱倡家，谁令妆成门独倚。
怀古,喜悦,咏史十五首 其六 安,东山高卧听弹丝，正是苍生属望时。儿子进兵优破敌，矫情镇物尚围棋。
悼亡,流泪,哭虚庵陈郡侯 其一,不见古循吏，见公良慰心。野阴多种树，门静绝怀金。客醉曹参酒，童便阅道琴。道南营建处，深谢势家侵。
思乡,想家,过社,来时犹见雪飞花，花落今成雪委沙。旅舍燕声春过社，禅窗蝶梦客思家。猫头味荐廉泉笋，雀舌香分净社茶。岂谓故园无此物，直烦博望泛仙槎。
思乡,想家,冷嵓公柳溪,斗印轻抛系肘金，故园风物动归心。柳含烟翠丝千尺，水写天容玉一寻。山色只于閒里好，风波不似向来深。人间桃李栽培满，换得溪南十亩阴。
思乡,想家,沪渎早车,东道归心急，飞车胜画船。朝来烟蔽野，春尽树横天。积日蘅芜感，离家萍絮缘。故乡知在望，应试惠山泉。
思乡,想家,其二,喻蜀书成楚大夫，征帆万里到江湖。乡心缥缈思黄鹤，祖德风流话赤乌。问俗驻车从父老，寻山著屐共生徒。君家自有丹青笔，衰白追陪入画图。
思乡,想家,滩山驿中站闻鸡声,蕉叶盘餐刺竹房，扶蒥甘自和槟榔。无端山馆撩人意，墙外鸡声似故乡。
怀人,喜悦,和乐周弟寄韵,宝刹峻嶒势欲飞，旧游还忆并云机。三年海国予閒卧，十月亭台尔振衣。犀影苍凉金锁寂，鹤声迢递玉书稀。传经帝子今何在，犹有琼花开翠微。
怀人,想家,寄胡完夫时罢河东提刑知蔡州予亦罢京东转运使知兖州,悬车束马太行道，取鲁并齐七十城。今日朝恩俱卧閤，故人应得老人情。
思乡,想家,自京口至建康一路不见梅花慨然有作,尽日经行不见梅，竹篱茅屋漫徘徊。无时得遣愁怀去，有底能教诗思来。遥想故园应好在，不知今岁为谁开。何时花下还如旧，一笑相看把酒杯。
怀人,哀伤,上己日独行溪上有怀九逵,郭外青烟柳带柔，洞庭西去水悠悠。故人不见沙棠楫，燕子齐飞杜若洲。日落晚风吹宿酒，天寒江草唤新愁。佳期寂寞春如许，辜负山花插满头。
思乡,想家,得黄希尹金陵书答以四韵,送君白门去，五载尚为郎。握手知何日，题书问故乡。潮声江浦雁，秋色石城霜。一叶西风外，无因到洛阳。
战争,怨恨,送同年江右朱遂初宪副固原 其一,衔杯落日指雕鞍，渭北燕南两地看。士马河湟征战罢，弟兄关塞别离难。荒祠黑水龙湫暗，绝坂丹崖鸟道盘。错认故京还咫尺，几人迁客近长安。
怀人,想家,怀月林,坐杳音尘是几年，思荃心事自悬悬。天涯鸿雁秋将老，江上青山日对眠。梦断故人蓬海月，杯停新恨菊花天。淮南久负白云约，去住幽情各黯然。
思乡,想家,中秋无月诸从同戴公纶过酌 其一,飘泊经年意，秋来两鬓残。那期今夜酒，得共故园欢。明没星河失，朦胧桂影寒。清光还可待，秉烛话更阑。
怀人,思念,酬杨雪椒光禄见怀四首，即题其《绛雪山房诗集》 其一,连旬阴雨怅离群，忽堕郇公五朵云。珠玉随风生咳唾，蔷薇浣露入香熏。久知著作将身等，不觉吟哦到夜分。千里相思十年事，一时枨触在情文。
田园,想家,蕉利村春望 其一,乔木村村出，榕阴接翠微。夕阳双渚映，古道一人归。烟火暮犹少，牛羊春未肥。愁心似鸿雁，处处逐烟霏。
怀人,哀伤,寄新会余马两进士,冥鸿远送故人书，恋恋情怀夙昔如。燕市悲歌三月暮，桥头听雨五更初。君依日月方扬彩，我困风尘漫卜居。他日庙廊先鲍叔，会知未达有夷吾。
思乡,想家,偈二首 其一,中无门户四无旁，学者徒劳捉影忙。珍重故园千古月，夜来依旧不曾藏。
送别,想家,送郑判官,东楚吴山驿树微，轺车衔命奉恩辉。英僚携出新丰酒，半道遥看骢马归。
思乡,想家,立春,此日春初至，南荒暖气偏。野田将秀稻，溪树已鸣蝉。轩盖晴交?，衾裯夜褪绵。故乡清梦里，冰雪满山川。
悼亡,哀伤,哭伯兄鹊山处士蒿里曲 其一,残云衰草趁人愁，生即团栾死便休。悲泣声中裁此曲，鸡啾山外鹊山头。
田园,失意,乌夜村居,骠骑前朝墓，犹传第五名。乌啼人不见，村静月空明。海市春多雨，风林夜有声。南原独惆怅，去鸟下荒城。
咏物,愁绪,咏竹,亭外猗猗碧几竿，清姿劲节耐霜寒。舞风影作飞莺势，啸月音疑老凤翰。自是主人甘澹泊，不劳童子报平安。阶前那有孙枝秀，写出淇园独坐看。
送别,想家,送郑明府贬岭南,青枫江色晚，楚客独伤春。共对一尊酒，相看万里人。猜嫌成谪宦，正直不防身。莫畏炎方久，年年雨露新。
田园,哀伤,立秋日居田园有感,霏霏轻霭薄朝晖，又见凉飔一叶飞。气早畴官已应闰，天移星火欲流辉。黍苗遍野劳歌少，杞菊成畦生事微。谁谓门闲可罗雀，秋风转觉雀来稀。
山水,喜悦,游灵泉禅寺题壁,灵泉绕涧泻浪浪，匼匝峰峦护法王。梵宇时清禅定永，空山昼静道心长。钟鱼列案知常课，花木盈阶觉妙香。礼罢真如随喜遍，龙团一盏润吟肠。
思乡,想家,春晚同康臣简人子厚偕藻诸子出东郊游憩因得观安亲王园亭四首 其一,三月河桥柳色新，含烟带雨绿初匀。尘中车马疲官长，郭外莺花属野人。客绪愁吟伤短鬓，酒旗閒访趁残春。京华同是天涯子，感物思乡意最真。
怀人,想家,忆故人,恨别秦淮水，思君梦过桥。文章空白下，道义立清高。贫病劳相恤，衰颓幸见招。今年花甲遍，乡信转迢遥。
战争,哀伤,其二,驱车事行游，岩畔见芳草。芳草绿以萋，采之遗所好。徘徊岁云晏，悠然伤我抱。不畏芳草歇，畏此关山道。关山阻且长，客子行将老。
山水,想家,游龙教寺（壬辰）,云林次第望中收，碧涧清泉曲曲流。山势有情留古寺，海潮无意到孤洲。素冠却许黄冠伍，芳草浑同衰草愁。自觉行踪犹廓落，五湖烟雨钓鱼舟。
送别,想家,送司空神童,杏花坛上授书时，不废中庭趁蝶飞。暗写五经收部秩，初年七岁著衫衣。秋堂白发先生别，古巷青襟旧伴归。独向凤城持荐表，万人丛里有光辉。
怀人,思念,崇川寄懋功张秀才,百尺滩头一访君，碧云秋霭正纷纷。故人已叹晨星少，此会翻成落叶分。远树孤城江上闭，晴空疏雁醉中闻。也知西去宁亲日，还有相思寄断云。
思乡,想家,暑雨写寄吴鲁瞻,暑雨蒸晴沙草绿，村北村南啼布谷。挂书牛角学躬耕，老眼生花不成读。土墙柴门茅屋低，粝饭过午行人稀。故园竹树久芜秽，荒榛瓜蔓相因依。却忆扬旌出沙漠，不忿旄头射芒角。骷髅饮酒带血腥，马上单于雪中缚。
思乡,想家,以灯圆饷陆太仆,三五新正忆故园，屑云糜玉闹春盘。小奴解作江南意，远客都忘岁暮寒。梅欲斗圆忙著子，雪如争巧故成团。玉厓太仆真清吏，莫认明珠按剑看。
闺怨,思念,闺思,睡鸭香销午梦醒，菱花不照晓妆倾。愁来撰得相思调，多恐冰弦咽不鸣。
思乡,想家,梅花忆四绝 其一,梦里梅花过，幽香满故园。几番寒彻骨，万点雪飘魂。
咏物,想家,咏蝉,秋来雨多凉气深，寂寞寒蝉愁暮阴。幸值开晴方听汝，不缘清切转关心。故逾丛棘沾沾入，却倚高槐细细吟。曹赋仅能推感激，骆诗徒亦拟同音。
山水,恐惧,游小洞山寺口占①,非梦忽疑梦，惊心转自猜。入山寻故径，隔树识莲台。危石如累卵，依然次第排。缘何初到者，不异旧曾来。
田园,流泪,陈荩卿杏花村移家因纳姬,不离井闬近移家，草径茅堂带郭斜。岂为秘书增斗帐，转因载牍问香车。新人路半邀桃叶，邻舍篱根问杏花。何事多情旧时燕，随君将子过檐牙。
悼亡,想家,哭纯老①,忽得潜涧书，惊闻寿山死。开书未终读，老泪洒盈纸。寿山僧中杰，萧洒如晋人。识高行孤洁，匈无一点尘。少年走江湖，丛林参大士。莫年住瓯闽，道价高远迩。桑下不留恋，急流猛抽身。我欲挂衣冠，归欤远公亲。遽闻新塔成，已葬坚固子。无由访圆泽，空对瞿唐水。
山水,愁绪,游甘露寺,清晨游古寺，云气昼昏昏。列嶂环京口，长江赴海门。平临当北斗，特立见中原。无限兴亡事，伤心不忍论。
思乡,想家,闲斋对雨,秋雨匝旬馀，苔痕满虚室。斜风一卷幔，雨气翻萤入。端居念往事，百感中夜集。寒蛩伏草根，似与丛兰泣。点点滴乡心，离人空伫立。
思乡,想家,其二,乱帆秋影半江楼，燕语沧凉傍客舟。便去扬州且明日，故乡今夜有人留。
思乡,想家,寄马介堂高州 其一,莽莽罗浮别旧封，将台移筑武坛峰。乡心万里怀金马，军令三秋肃石龙。
思乡,想家,是夕乡心益切因寄潘剩水,南回乌雀绕空枝，凄断乡心半夜时。愁裹有缘贫后得，梦中无路醒来知。庭幽叶落声常早，海远潮归信每迟。吟尽水栏霜月白，满天寒笛思谁伊。
思乡,想家,其十一 罗曜文,故园多难日，消息尚纷纭。朋旧空相忆，安危久未闻。兵骄寻狭战，戍苦伏波军。问讯沧洲上，渔樵亦可群。
怀人,哀伤,冬夜梦石林口占却寄,故人踪迹滞齐东，八口漂摇类转蓬。名士每因流寓重，新诗翻为罢官工。萧萧羁思停云外，栩栩吟魂落月中。强嘱双鱼缄尺素，万端心事一邮筒。
怀人,思念,入山东界寄阮亭,千里江湖梦，三春雨雪游。风帆出渤海，星野入齐州。九点烟仍在，长河日自流。相思若汶水，不断绕行舟。
思乡,喜悦,其六,客子不能寐，起坐秋风凉。明星灿牛渚，欲济河无梁。依依涉长道，望望怀故乡。盈盈堤上柳，冉冉惊秋霜。时节不待人，感慨何其长。
怀人,想家,酬王舍人仪甫潞河见寄,骊驹几日出燕关，咫尺青云不可攀。便访安期沧海上，谁容方朔汉庭间。故人书札愁中寄，逐客风烟梦里还。秋色王程应渐远，知君西望太行山。
战争,想家,水鼓子第二曲,金微汉月碛中分，铁勒胡笳徼外闻。昏黑烧□山背火，苍黄出塞马头云。
田园,想家,秋晚怀茅山石涵村舍（一作杜牧诗）,十亩山田近石涵，村居风俗旧曾谙。帘前白艾惊春燕，篱上青桑待晚蚕。云暖采茶来岭北，月明沽酒过溪南。陵阳秋尽多归思，红树萧萧覆碧潭。
思乡,想家,贫歌,寿居福之首，贫为士之常。造物赋我贫，乃以寿见偿。处常而受福，每恐不得当。掬涧以沃渴，屑柏以为粮。虽云未免饥，何至死道傍。犹胜辽东丁，化鹤还故乡。
思乡,想家,张安国约同赋仇氏?瓮酒,人间炎热不可耐，君家瓮头春未央。想当醉倒卧永日，梦绕清淮归故乡。后生那得识此酒，从君乞方还肯否。徽州作赋为欷歔，荆州诗来端起予。
思乡,想家,南安归作,一官去作南安守，六载归来东海翁。塑像建祠民俗厚，登科致仕圣恩浓。故园禾黍无新业，诸子诗书有祖风。独对孟光林下醉，交游何处更相逢。
怀人,思念,春晏寄从弟德润,相思禁烟近，楼上动吟魂。水国春寒在，人家暮雨昏。朱桥通竹树，香径匝兰荪。安得吾宗会，高歌醉一尊。
送别,想家,送马秀才,清貌不识睡，见来尝苦吟。风尘归省日，江海寄家心。与鹤期前岛，随僧过远林。相于竟何事，无语与知音。
思乡,想家,丁未除夕次郑谏议于野韵,今宵宫漏刻将稀，旅食清朝壮志违。自少疏狂无一是，明朝安得转多非。春云新院低临幕，芳草故园半掩扉。天上归期还未卜，乡心先寄使骖飞。
思乡,想家,寄范文子,身老心无事，何曾恋故乡。风烟拟画卷，冰雪满诗囊。魂梦江湖阔，语言兰蕙香。城中虽久住，多只到僧房。
悼亡,哀伤,哭从兄益吾教谕,多年大治之官去，近日哀音始得闻。蜗角祇缘争战久，鸰原遂有死生分。可怜怕道终无后，谁忆中郎所著文。想见散花洲渚上，至今犹自结愁云。
山水,想家,游金焦二山至汲江亭用前韵,江山万里忆徐州，十月迎风度小舟。极目不知天外景，乱云遥接水中丘。此身五十昔未到，著语再三今可酬。欲把边尘聊一洗，只今更吸大江流。
思乡,想家,挽顾士行,东吴回首每伤神，千里关河百战身。旧业已随烽火尽，白头无复故乡春。百年谱系雕虫细，半世功名马鬣新。闻道辽东多野葬，死生高谊更何人。
思乡,想家,其二,闻道故园生瑞竹，令人归兴满江干。扁舟不畏瞿塘险，匹马谁云蜀道难。杜甫溪头花匼匝，孔明庙里柏阑珊。新堂题作归欤字，定得临江把钓竿。
怀人,思念,寄妹婉卿即步原韵,匆匆握别几多时，无限深情语转迟。烟水迢迢劳远梦，云山叠叠费相思。绿窗快赌当年绣，红烛閒敲永夜棋。此境已成陈迹逝，怜侬寂寞强题诗。
田园,失意,山居诗五首（山居在镇平县澹定村。） 其二,我本山水人，深知山水意。卜居山水间，山水发灵秘。维山不厌清，毋为浊流累。维山不厌深，毋为俗士至。梦中古桃源，思之辄心醉。奇遭此佳境，一往快夙志。抚琴入泉韵，布席落岚翠。静言养生理，中岁慰憔悴。平生坠世网，每忆魂犹悸。固宜古贤人，栖迟乐衡泌。
田园,想家,春日游惠山以老杜一径野花落孤村春水生衍韵次第得诗十首 其一,春色满三分，梅事过其一。不有载酒游，白日去更疾。
山水,想家,登三门山看河楼 其一,万里风烟此上游，百年楼古独登楼。连村草树环三晋，隔岸河山已二周。危槛乍凭天欲堕，洪涛初撼地应浮。茫茫禹迹行将遍，自喜今朝是壮游。
山水,想家,游圭峰阁,千仞冈头一振衣，溪山相对已忘机。泉声似□来丹壑，鸟语如歌度翠微。迢递峰前无雁过，寻常岩下有云飞。游人日晚下山去，十里月明相伴归。
思乡,想家,其五,上马出门去，马鞭持与郎。郎度孟津水，何时还故乡。
思乡,想家,秋尽江城无菊（不言无菊已句句是无菊此真诗也）,羁人留滞怨天涯，一夜西风鬓巳华。空有音书随白雁，难将心事对黄花。故园篱下应盈把，独客秋残未到家。欲采落英过楚水，彭咸江上湿怀沙。
怀人,想家,胜果山中怀朱陈二翁,西阁暮钟云气阴，南山秋色故宫深。半岩落日照江雨，万里长风吹桂林。喜见灯花频入梦，病怜物色独关心。青天两夜负明月，黄叶思君祇自吟。
山水,喜悦,天目山观瀑布,仙源不可见，悬水鸣日夕。隐隐何轰轰，直下数百尺。天地岂有物，潺湲何时息。此声非水生，非从石间出。水石两无功，岂是虚空力。如声色已然，观出安可得。欣然二三子，宴坐谈秘密。山僧送酒来，且共开涓滴。
思乡,想家,寄新历日与梦龄昌龄弟,老去惊看历日新，宦情尤忆故园春。吾乡亲旧如相问，为道明年已五旬。
思乡,想家,其二,破驿遥临放马场，两鸦飞下更苍凉。东风莫起雕鞍兴，白发欺人念故乡。
山水,思念,题庐山瀑布,正源人莫测，千尺挂云端。岳色染不得，神功裁亦难。夏喷猿鸟浴，秋射斗牛寒。流到沧溟日，翻涛更好看。
战争,想家,其三,清边知有志，慷慨赴戎行。沙碛行荒塞，风云控朔方。角弓弯汉月，铁骑猎边霜。万里狼烽靖，归来凯奏长。
悼亡,流泪,哭周韬甫,无端涕泗又纵横，闻尔骑鲸上玉京。旷代才华空老死，几人谣诼误平生。英雄有泪同悲命，流俗无知竞吠声。我似苍蝇君是骥，当时惭愧共驰名。
思乡,想家,寒食前二日对雨,红湿花枝软，青涵柳色鲜。未开新禁火，自起欲晴烟。坐卧销佳节，招寻忆旧年。故乡游乐地，心折泛湖船。
怀人,孤独,舟泊剑津怀亡友刘复庵,分手齐安隔数春，何缘龙剑合延津。可堪风雨孤舟夜，白发盈头哭故人。
思乡,想家,立春日道中五首（真迹书四绝） 其一,东风无便到交南，草绿花香久自沾。为问曾经故园未，晓窗书草几抽尖。
思乡,流泪,其三,晚上危楼望碧岑，云烟开阖弄晴阴。见前鸥鹭移心法，何处鸱枭过耳音。好雨十分催暑驾，凉风一宿动秋砧。谁怜老子思乡泪，滴向鄞江未是深。
闺怨,愁绪,春闺杂咏 其一,琉璃屏敞掩罘罳，嫩雨轻寒二月时。最是閒愁磨慧骨，一枝香雪一床诗。
田园,喜悦,江村吟① 其二,稚子捉杨花，呼群更打鸦。嬉游忘帝力，耕凿任农家。野径飞晴蝶，平畴噪乱蛙。陶然上皇世，不道武陵遐。
田园,惊讶,次韵柳真公闲居春日,春寒渐欲减衣绵，雨势冥冥水拍天。一局无言消日永，新诗得意许人传。惜花田地应慵扫，护笋藩篱可细编。好事报君知我喜，同官欲到得闲眠。
思乡,想家,有感张家,椿株偶值春光茂，遍地孙枝竞长芽。老干已倾萧瑟也，西风吹尽故园华。
战争,想家,板子矶,荻港东边板子矶，秋高日见雨霏霏。荒城草长埋金镞，废垒沙深卧铁衣。山上群鸦迎客舞，江边孤雁背人飞。晚来风起波涛阔，疑是将军战马归。
思乡,想家,其二,柳影繁初合，莺声涩渐稀。早梅迎夏结，残絮送春飞。西日韶光尽，南风暑气微。展张新小簟，熨帖旧生衣。绿蚁杯香嫩，红丝脍缕肥。故园无此味，何必苦思归。
思乡,想家,次种野花韵诗,强移野卉对残春，深恐焦枯向日薰。种止一行非贵少，高才三寸岂超群。既无艳色堪观赏，又乏幽香漫吐芬。却忆故园都谢了，卖花声断几时闻。
山水,哀伤,游翠峰寺,白发年来老更狂，爱寻幽僻到僧房。精磨古石见山影，浸抱尼珠弄月光。早为炎蒸休战马，那知秋色动清商。翠微若有徘徊分，早谢丹书礼法王。
怀人,恐惧,再分司海口即事寄桂尚文都事,去年曾此徵邦课，不惮驰驱上下亭。今日重来头顿白，故人相见眼俱青。春郊战马尘初暗，夜月啼鹃梦易醒。盐事又兴农事废，穷阎愁叹不堪听。
田园,想家,和陶 其一 归田园三首,我始惭名羁，长揖归故山。故山樵采深，焉知世上年。是名鸟抢榆，非曰龙潜渊。东篱采霜菊，两渚收菰田。游目高原外，披怀深树间。禽鸟鸣我后，鹿豕游我前。泠泠玉台风，漠漠圣池烟。閒持一觞酒，欢饮忘华颠。逍遥复逍遥，白云如我閒。乘化以归尽，斯道古来然。
思乡,想家,其二,六龄携汝即辞家，能变南音语带华。时向西雍观振鹭，遥从北阙认朝鸦。乾坤有恨容啼鸟，风雨何心妒落花。莫向故园传此曲，年年寒食海西涯。
思乡,想家,五日松江道中,积水云间杳，轻帆雨后孤。红巾横道路，白发滞江湖。客梦遥惊鹤，乡心欲问鲈。干戈正满眼，空对辟兵符。
送别,流泪,送李邕（一作送李安邑）,落日荒郊外，风景正凄凄。离人席上起，征马路傍嘶。别酒倾壶赠，行书掩泪题。殷勤御沟水，从此各东西。
思乡,想家,其二,江城秋老景扶疏，极目江天思有馀。枫染微红霜落后，橘垂新绿雁来初。十年湖海牵尘鞅，万里关山畏简书。底事登高空怅望，故乡此日正鲈鱼。
思乡,想家,用前韵谢元章惠茶二首 其一,吾夜轻行过故乡，不知箭栝与车箱。清风一点吹灵府，梦断江南白鹭行。
思乡,想家,其二,大堤閒控紫骅骝，片片飞英出画楼。白练尽题班女赋，绿樽偏涤马卿愁。峰非回雁难通信，路是桃源好放舟。听彻琵琶不成寐，故乡犹恐似江州。
战争,愁绪,边城晚眺十韵,暂谢金门直，遥过天府区。还因官署暇，流览塞城隅。山拥皋兰峻，河来星海迂。军声昼骚屑，边气晚模糊。市贾多收马，耕民亦抱弧。土风无禋帛，人语杂羌胡。叶尽飞沙鸟，冰坚渡野狐。村烟片月迥，戍火一星孤。重镇需良将，穷荒尚远图。因思霍去病，勋业更谁夫。
送别,想家,送祝秀才归衢州,旧隐縠溪上，忆归年已深。学徒花下别，乡路雪边寻。骑吏陪春赏，江僧伴晚吟。高科如在意，当自惜光阴。
咏物,失意,梅,江国正寒春信稳，岭头枝上雪飘飘。何言落处堪惆怅，直是开时也寂寥。素艳照尊桃莫比，孤香黏袖李须饶。离人南去肠应断，片片随鞭过楚桥。
思乡,想家,寄曹学佺,几年山水共闲游，无日吟诗不唱酬。一卧故园春又暮，楝花零落渐溪头。
怀人,恐惧,寄王深甫（时为亳州卫真主簿）,公绰志不欲，滕薛非所居。黄香脱枳栖，仍集东观书。艅艎不挹浆，鹰隼非捕鱼。狐裘匪负薪，鼎鬲宁柱车。物生各有宜，得志皆自如。违方易故常，操末缪续初。古贤贵相知，末俗随毁誉。怀君乏羽翰，临风一踌躇。
思乡,想家,时平后春日思归,一尉何曾及布衣，时平却忆卧柴扉。故园柳色催南客，春水桃花待北归。
思乡,想家,凌虚台,岐山四合与台平，半露园林叶未成。是处芳菲皆可惜，晚来风雨太无情。山川不改秦云色，宫室长悬陇水声。唯有故园终不见，仓庚黄鸟向人鸣。
思乡,想家,秋日归迟,山到秋来瘦，树当风处□。离人归似燕，晓发落如枫。识面岭头石，传心草畔虫。独怜霞色好，时傍故乡红。
咏物,想家,雪,摇心夺目瑞光浓，旅梦初回午夜中。共有情怀悲故国，忽无天地独凌风。鸿鸣大泽惭霜羽，树尽琼枝比月宫。谁识此中真富贵，锦堂春色未曾工。
思乡,想家,其二,浪迹何如五岳游，尚平累在转生愁。佳儿天幸犹完卵，弱女人憎似宿瘤。敢望童乌能接武，祗令老蚌自含羞。故园尚有归来候，最好沙头趁野鸥。
怀人,思念,至丰城怀温叟叔异南秀欲题之叔异曲江矶之庵已芜甚矣重增太息,浩浩寒流急，萧萧落木高。江山故双剑，人物欠三豪。客意已愁绝，风声仍怒号。相思意无极，伫立首频搔。
思乡,想家,其二,生于陵者自安陵，何事驱驰较驿程。却望乡山千里隔，共看淮月一轮明。官閒足遂吟哦乐，俸薄休形叹息声。最幸一家仍聚首，不须嗟弟与瞻兄。
闺怨,思念,闺情为妹瑶飞作,欢愁不定意迟迟，别有幽情绿水湄。玉手折来堤上柳，结成如意寄相思。
思乡,想家,滦京杂咏一百八首 其九十三,百事关心有许忙，秋风掠削鬓边凉。晓来为忆西山雨，怕看行人归故乡。
战争,失意,其二,边陲见说青烽灭，赞画遥知白羽闲。夜月葡萄毡帐底，春风筚篥柳营间。贾生长是怀金阙，定远安能老玉关。沙漠年年飞羽捷，想随骠骑凯歌还。
怀人,思念,和韩太保洪洞相忆韵,桑海门前信阅三，故人山北又山南。四朝蓍蔡心俱属，一壑风烟老自堪。水岸碧桃花短短，月庭青桂影毵毵。极知天意垂仁寿，宽与耆英作盛谈。
怀人,想家,寄金陵诸旧游,书剑天涯惜解携，偶从霄汉蹑云梯。文章幸渎宸眸览，名姓亲劳御手题。天近玉堂人语静，晓趋金阙佩声齐。旧游多在长安外，几上高台望眼迷。
山水,想家,登山曲,平明出门去，驱车升上头。岚光青可掬，山色翠如流。黄莺鸣远树，白云起深湫。莲宫日辉辉，松观风飕飕。猿吟窥果熟，鹿眠藉莎柔。因怜尘世浊，翻爱山中幽。蓬壶阻东海，羽人在丹丘。安得驭飞凤，万里恣遨游。
战争,思念,韩左军马图卷,将军西征过昆仑，战马渴死心如焚。策勋脱鞍泻汗血，一饮瑶池三尺雪。身如飞龙首渴乌，白光照夜瞳流月。长河冻合霜草干，骏骨削立天风寒。木牛沉绝粮道阻，中军饿守函谷关。太平此马惜遗弃，往往驽骀归天闲。区区刍粟岂足豢，忠节所尽人尤难。摩挲图画不忍看，万古志士空长叹。
思乡,想家,其三 官渡春波,忆惜当年此问津，渡头青草满堤生。行人日暮呼舟急，稍子心谙蹴浪轻。白石清泉明素志，沧浪绿水濯尘缨。因兹却动西陵兴，几度思乡梦不成。
思乡,想家,其二,前年赴急合梁山，一岁征行一岁还。待到故乡能几月，明朝又出雁门关。
山水,想家,游綵云山,选胜归时兴未阑，微吟更坐綵云山。出尘亭子休孤负，须把遗经日此摊。
思乡,想家,闰三月①,春残逢闰日舒长，何处游人尚着忙？漫道花深催绿酒，转愁官厄似黄杨。空斋药里耽新病，微雨瓜田忆故乡。郎署从来能滞客，古今奚但有冯唐。
思乡,想家,石桥晚泊,系缆石桥驿，江风生暮寒。故乡杳何处，春水月漫漫。连岸竹交荫，塞空峰乱攒。家人岂知此，祗是向南看。
田园,想家,村姑二首 其一,翠鬟双妥未梳头，纺纬车边坐欲羞。几度采桑归较晚，阿娘疑看落花愁。
思乡,想家,其四,池畔拖垂柳，栏边笑晚花。败荷倾弊盖，老桧露枯槎。岁暮惊时态，年高惜物华。东陵风未替，解忆故园瓜。
思乡,想家,是日晚独酌小吴山下 其二,圣主湛恩宽雨露，美人嘉赠比琳琅。一杯自劝忽成醉，明日扁舟真故乡。
思乡,想家,春日再发沅州,又住蛮州似故乡，官船两度发沅阳。贪看献岁春山绿，却忆高秋老树黄。宦迹不应辞远近，天游真可纵徜徉。沿流尽有新诗兴，夹岸风来杜若香。
思乡,想家,九日白塔寺宴集戏呈黄年兄广台,瑟瑟蒹葭白露苍，燕京佳节又重阳。黄花未吐篱边艳，赤实先临掌上香。石塔影斜参转语，风筝声断听伊凉。酒阑击剑心踰壮，不为莼鲈忆故乡。
山水,失意,登府店福昌山阁,危磴通高阁，登临境迥清。云开千岫出，雪霁一川明。断雁来孤影，遥泉落细声。野烟依竹见，溪树与桥平。已助骚人思，空摇远客情。扁舟如可泛，历历是江程。
思乡,想家,李生西游久不得问因寄,西游去何日，念尔独离群。履绽秦山雪，筇飞蜀岭云。乡心寒狖落，客思夜鸿闻。记取岷中事，南归报右军。
怀古,失意,咏史 邵平,故侯学种瓜，衰荣互相代。随时改门户，不改独心在。中原方起事，未有山西对。不藉芒砀云，远激浙江汇。非关拣点人，自为非主吠。蹉跎志不就，去住无留碍。晚入丞相閤，不堕笼络内。片言中臣主，颠倒穷百态。除却下邳侯，汉庭无此辈。
思乡,想家,武当八景 其一 天柱凌云,诸峰罗立翠莲开，天柱当中冠五台。势插银河逾万仞，顶摩黄鹄倚三台。丹光夜向琳宫出，云气朝从华岳来。我忆凭高望乡国，一杯沧海隔蓬莱。
山水,想家,游支硎天平诸山,麦陇风微燕子斜，雨晴云日丽江沙。遥寻支遁烟中寺，初见天平道上花。过眼溪山劳应接，方春草树发光华。夕阳半岭归舆急，惭愧城中自有家。
闺怨,失意,和怨诗楚调,浮生渺无际，宦海何茫然。一仕更雨朝，三令垂十年。半剌再入吴，况复逢时偏。向岁尸兵防，此日司农田。姓字挂府僚，踪迹縻郊廛。鞅掌废晨餐，焦思耿宵眠。世情逐湍改，事变与时迁。伤今既非古，看后宁如前。辉辉石湖月，漠漠洞庭烟。愿言从此去，避位让才贤。
怀人,喜悦,九日怀尹无忌,茅屋秋萧索，幽居尽日閒。碧云看欲暮，远客几时还。书剑成何事，风尘只强颜。思君千里梦，夜夜到燕山。
思乡,想家,寄吴中诸友,故园东望路绵绵，一别何期竟隔年。客思半消春酒后，乡心多在夜灯前。杏花村店西山雨，杨柳河桥上苑烟。欲语平安归未得，自嗟身为薄名牵。
怀人,想家,登楼怀友,故人何事各西东，万里登高恨不同。绝嶂浮云连碣石，诸天佳气满华嵩。长城驿路遥看处，故国音书怅望中。独有归心南海去，不堪斜日送征鸿。
思乡,想家,其二,叨禄京华四十年，老来一念在归全。故乡无限佳山水，何处松楸著墓田。
思乡,想家,鄚州即事,满目皆湖水，家家傍水居。地贫村少米，冰阔市无鱼。树入天雄小，云飘涿鹿虚。风尘半万里，消息故乡疏。
思乡,想家,其九 郝山矶,江路无行旅，乡心见鸟飞。西风吹客鬓，又过郝山矶。
思乡,想家,六月,南塘之水水西头，最爱田庐野意幽。浮世百年如昨梦，殊方六月似深秋。酒醒林下闻啼鸟，老去山中学饭牛。疏懒已无轩冕想，故园归去复何求。
思乡,想家,过泰和得刘广文在潮信息其弟同诸侄携酒夜过,之子官犹冷，潮阳信始回。豺狼他日斗，鸿雁昨宵来。画舫凌风泊，青樽傍月开。故园有松桂，尽是不凡材。
思乡,想家,舟中杂咏 其一,驿路南通越，河流北到燕。今朝望乡国，并觉两情悬。
思乡,想家,次韵伯寿兄见寄,江国疏梅吐玉英，故园想见木欣荣。二年鸿雁碧云阔，千里江湖春水生。冉冉池塘应入梦，潇潇风雨若为情。行看戏綵青萱发，准拟芳樽相对倾。
咏物,想家,萤,老来不用映书帷，草上流光数点微。却忆江村无月夜，篮舆一路照人归。
田园,恐惧,田园 其一,结茅北山下，竹树深以幽。门前二顷田，躬耕遂吾谋。东风二三月，绿水如泼油。戴星事犁锄，戮力期有秋。经行彼何人，黄金络马头。停鞭略踌躇，为问几时休。所得不偿劳，胡不从我游。再拜谢行人，此意何绸缪。相从良不恶，违己诚所羞。卿宜用卿法，吾亦饭吾牛。
怀人,愁绪,塞外寄张侍御,千里入黄云，羁愁日日新。疏钟关路晓，远雨塞山春。南眺有归雁，北来无故人。却思陪宴处，回望与天邻。
怀人,思念,寄梨花里吉卿三姊二首 其一,春雨丝丝润小庭，梅花初放柳含青。嫩寒天气添衣否，一度相思午梦醒。
思乡,想家,情诗其二十六,故园迢迢忆双亲，每对卿卿泪满襟。千山万水相追寻，始信卿心胜娘心。
思乡,想家,仁寿寺僧报更生佛祠前生瑞竹有怀故园三首 其一,闻道故园生瑞竹，试从来使问何如？苍筤独出千丛里，翠节骈生数尺馀。比管可吹丹穴凤，长竿莫钓锦溪鱼。折筳已向灵氛卜，亦说能归似两疏。
思乡,想家,寒食过涿州和西?,柳色初浓凹字城，胡良河上偪清明。故园三百长亭外，贪得花时一月晴。
田园,想家,田家,白日湖上没，众山远苍苍。老农挈稚子，出户望牛羊。孤烟起暮田，寒月下枯桑。负担粳稻归，言笑倾壶觞。
田园,孤独,晴日村南,朝曦上窗户，许我出村行。海映半天雪，松吹十里晴。溪流有归处，鸟雀尽寒声。不觉山中客，遥牵岁暮情。
山水,哀伤,望莲花山,峨峨莲花山，万仞高崔嵬。田形级阶梯，峰势层楼台。四时风雨暝，半日云雾开。昔年遭广寇，民屋俱炎埃。田畴已荒秽，垣墙半蒿莱。皇威赫斯怒，令行速奔雷。大将祃旗纛，天兵自南来。杀戮遗孽尽，鬼哭声哀哀。膏血涂宿莽，髑髅蚀苍苔。至今十载后，宁谧毋惊猜。嗟予膺宠命，治邑惭非才。劳心勤抚字，民物何康哉。
怀人,思念,将往江淮寄李十九儋①,燕燕东向来，文鹓亦西飞。如何不相见，羽翼有高卑。徘徊到河洛，华屋未及窥。秋风飘我行，远与淮海期。回首隔烟雾，遥遥两相思。阳春自当返，短翮欲追随。
田园,想家,罢郡归洛阳闲居,十年江海守，旦夕有归心。及此西还日，空成东武吟。花间数杯酒，月下一张琴。闻说功名事，依前惜寸阴。
怀人,孤独,怀聂道录二首 其一,形影参商已六春，春风吹梦益沾巾。江头杨柳送行客，窗外梅花疑故人。世事茫茫山岳隔，年光冉冉燕鸿新。一尊何日重携手，鹤外乾坤迥不尘。
思乡,想家,宴张指挥宅座中戏答操先生观画韵,不到故园今四载，从头点检看如何。东风昨夜回天地，还觉眼前生意多。
田园,想家,春日田园杂兴,昨夜东风雨一犁，晓晴邻巷共熙熙。遮门剩喜有桑柘，输国不忧无茧丝。小妇饷耕因废织，老夫观社忽成诗。眼前物物是生意，却恨渊明归计迟。
闺怨,想家,春闺怨,细柳轻烟锁画楼，楼中人去水长流。琵琶声断梅花落，别是春风一种愁。
战争,愤怒,闻警,塞外飞传警，边兵杀气连。将军离细柳，天子发甘泉。画角吹霜冷，雕鞍洒血鲜。匈奴今未灭，永夜枕戈眠。
思乡,想家,早发坡泉薄暮至太行山下,地分三晋此山川，形胜迢遥在马前。乱石斜通青草路，太行横断夕阳天。漫垂云气孤村雨，时聒乡心几树蝉。不及阮宣随处醉，兴来即解杖头钱。
思乡,想家,喜邝中伯解官东归,石门精舍喜新营，为政应传邺下名。楚醴初辞王傅日，越吟终有故乡情。归心正值黄花发，世路那堪白发生。知是督邮君懒见，相逢先问水云程。
战争,哀伤,送常大夫赴朔方,关山今不掩，军候鸟先知。大汉嫖姚入，乌孙部曲随。高旌天外驻，寒角月中吹。归到长安第，花应再满枝。
怀人,思念,题方壶画江云渭树寄黄子邕,壶子慇勤画里诗，寄来工部慰相思。都将魏阙风云意，散作湖江汗漫期。
思乡,想家,九日呈李成父①,城中雾雨晓冥冥，坐失城头百尺亭。行乐固知非我事，苦吟犹得有君听。未应白发饶新贵，任使黄华笑独醒。异日肯寻鸡黍约，太行长绕故园青。
送别,愁绪,楼城叙别,故人为客上神州，倾盖相逢感昔游。屈指年华嗟远别，对床风雨话离愁。清樽不负花前约，白发惊看镜里秋。此际那堪重分手，缘波芳草暂停舟。
思乡,想家,桃园阻雨,常恐归期缓，何堪阻去程。雨随风骤至，云与月争行。壁上孤灯淡，空中万马鸣。故乡心滴碎，窗外破蕉声。
送别,想家,送人游岭南,万里南游客，交州见柳条。逢迎人易合，时日酒能消。浪晓浮青雀，风温解黑貂。囊金如未足，莫恨故乡遥。
战争,想家,送叶侍御谪洽阳丞,双凫忽散蓟门云，袖里犹传五色文。手版正趋车骑府，羽衣重谒太华君。霜迎蓝笋瞻前路，日断鹓鸾忆旧群。愁思中原烽火日，灞亭空遇老将军。
山水,想家,游智者寺,一径萦迂上翠微，乱红无数扑人衣。匆匆来往成何事，不似山禽自在飞。
咏物,失意,月,过水穿楼触处明，藏人带树远含清。初生欲缺虚惆怅，未必圆时即有情。
思乡,想家,得叶三甥书赋此以答,慈亲白发同而母，阿舅飘零愧老甥。骨肉有书投远海，乱离无路到孤城。背人新燕还家早，老我残花入眼明。乡园登台望乡国，春风杨柳不胜情。
怀人,思念,淮上阻雪寄梅公仪龙图,淮上惊波欲去难，更逢春雪下云端。思君一夜如千里，手把琼枝不奈寒。
怀古,哀伤,咏史诗 东山,五马南浮一化龙，谢安入相此山空。不知携妓重来日，几树莺啼谷口风。
山水,想家,登石竹山,一径费攀跻，群峰觉尽低。千层环碧嶂，百级挂丹梯。岭峻天疑近，林深路转迷。空中飞鸟绝，树杪乱猿啼。跳浪山魈避，盘旋羽客栖。解衣穿草莽，挥手抉虹霓。岁久碑无字，丹成灶有泥。书符寻篆箓，炼药乞刀圭。吟眺情俱适，徘徊日渐西。扶筇下山去，月色印前溪。
怀古,哀伤,蓟门怀古五首 其二 孤竹,亦知天眷已西临，独信民彝待力任。叩马责难君父义，采薇之死弟兄心。漆书旧简清风在，草蔓荒祠古色深。历历遗歌著仁暴，不胜凄绝一长吟。
田园,失意,和后村唐衣二首 其一,非晋非唐落魄袍，人生行乐不知他。可曾痴说飞霞佩，那肯吟思叠雪罗。带眼减多癯已甚，布毛吹尽意如何。溪邻更有笭箵伴，时整蓑衣共缉莎。
山水,想家,游庐山,芙蓉三十六峰齐，骀荡春光夜不迷。剑气平临南斗外，潮声回却大江西。树成缨络风雷古，山吐炉烟日月低。在昔图经称佐命，销沈何处问金泥。
咏物,愁绪,梅花,铜瓶纸帐老因缘，乱我乡愁又几年。莫笑神情如静女，须知风骨是飞仙。生来逸气应无敌，悟到真空信可怜。世外清名原第一，不修花史亦流传。
思乡,想家,过游乡有感,勒马游乡乡思催，十年不上望乡台。明时愁负余双鬓，谁问陵阳三献来？
思乡,想家,同邵仲学李贞立登庐山绝顶,绝顶风高五月秋，三台遥对邺城愁。乡心忽堕黄河水，行到梁园不肯流。
战争,愁绪,题江州琵琶亭,危亭古榜名琵琶，尚有枫叶连荻花。呜呼司马则已矣，行人往来皆叹嗟。司马风流映千古，当日琵琶传乐府。江山寂寞三百年，浔阳风月知谁主。我今单舸犯江潭，往来略已遍东南。可怜千里伤心目，不待琵琶泪满衫。
战争,想家,萧姓渊善鼓琴予尝为之作我思操今自和林归再任巡徼之职于江南比行又求予诗遂为赋汉铜马式歌以送之,汉家金铜铸马式，求马相比不失一。塞上将军得一匹，骕骦如龙高八尺。日斜骑出阴山道，猎猎霜风鸣浅草。鞍后并悬双白狼，归来穹庐月弓好。江南绿芜春接天，只须一抹蹴云烟。摩诃旧是将军种，酒涴青衫学控弦。
田园,哀伤,和可斋泊况村雨霁二首 其一,扁舟夜雨瘴溪中，晓起看山翠色重。万感忽来惟宴坐，远书欲寄漫题封。似闻瀚海秋飞箭，稍喜炎天近息烽。却怪南华忘物者，等閒空谷喜闻跫。
怀人,怨恨,元日，得桂林李郎中书并诗篇《舟中即事》，酬寄,春烟改旧林，停棹别离心。一纸桂山远，故人湘水深。余寒风尚烈，长昼日偏阴。赖对新诗好，闲酬消旅忱。
战争,孤独,马跑泉集杜,将军胆气雄，兼存翊赞功。开辟当天险，来看道路通。崩腾戎马际，病渴身何去？骢马新凿蹄，嵌宝潜泄濑。是日慰饥渴，经齿冷于雪。消中得自由，向来披述作。危途中萦盘，行子旁水餐。无复能拘碍，悬军幕井干。泉源在庭户，汲引岁月古。石间见海眼，虚觉神灵聚。旧俗存祠庙，可怜忠与孝。临风独回首，落落展清眺。
思乡,失意,至正改元辛巳寒食日示弟及诸子侄,江山信美非吾土，飘泊栖迟近百年。山舍墓田同水曲，不堪梦觉听啼鹃。
怀人,失意,岘山怀友,暮春三月鸟关关，乘兴来登湖上山。碧浪差差浮翠霭，道场隐隐结苍鬟。巳无莲宇荒筠外，犹有洼樽蔓草间。莫讶临风倍惆怅，故人何在独跻攀。
闺怨,想家,宫词 其一,殿庭内外锦衣重，彩仗雕舆相映红。敌使未尝经便殿，始瞻仪卫慑羌戎。
战争,想家,其十三,年来氛祲未全消，暮角边声入夜遥。逐虏有人逾北海，寄衣谁梦到西辽？尘迷汉月愁飞挽，云暗胡天失射雕。闻道前军犹未入，不知何日起嫖姚？
思乡,想家,其二,东皇物色未全收，山半登临当倚楼。锦里烟光浑在眼，云溪花片亦随流。夕阳正好无多景，春序才移已复秋。却忆故园林壑美，乘风欲去问何由。
田园,想家,夜宿顾墓田家,夜投顾墓村，霜花吹白门。灯寒釜烟灭，船聚溪声喧。仆夫悄不寐，老妪泣且言。租税急星火，诛求尽鸡豚。倾囊叹饥岁，接境愁荒原。十室九逃散，如何卖儿孙。
山水,想家,登通海涌金山,西湖上马涌金门，三竺归来日色昏。今古群生几尘劫，华夷万里一乾坤。烟萝花木山中寺，水竹茅茨海上村。两地登临浑似梦，赋诗聊与僰僧论。
思乡,想家,杭州还乡和尚唱①,还乡寂寂杳无踪，不挂征帆水陆通。蹋得故乡回地稳，更无南北与西东。
怀人,想家,寄林秘书,瓮篘初熟二螯肥，空水生寒脱叶稀。北阙既尝縻爵服，西畴但且理牛衣。由来意气多忘老，到底功名却欠归。冰玉故人真耐久，湖山相望翠烟霏。
山水,失意,登甘露寺凌云亭,古寺干戈后，登临未尽无。寒云千堞绕，细雨一亭孤。壁影迷黄鹤，江声老赤乌。天风吹我去，惆怅是东吴。
怀人,思念,寄周朝议至乐堂 其一,赏花载酒百花洲，看雪开筵白雪楼。不尽山川长在目，忘机鸥鸟自随舟。当时一笑有馀味，今日相思翻百忧。闻说作堂名至乐，几时还得与公游。
怀古,惊讶,为三闾解嘲,长沙有祭左徒悲，言是蛟龙窃所遗。试问向人求饱日，何如违众独醒时。黍筒五色丝空系，鱼腹千年魂岂知。自是楚人多好事，流传野语至今疑。
怀人,哀伤,寄江藩旧僚友,方岳衣冠忆旧游，远情难托致书邮。云迷南浦几千里，月满西江第一楼。作郡也能兼吏隐，著书应不为穷愁。归闲尚有经过约，共拉麻姑泻玉舟。
战争,想家,陪柏中丞观宴将士二首 其一,极乐三军士，谁知百战场。无私齐绮馔，久坐密金章。醉客沾鹦鹉，佳人指凤皇。几时来翠节，特地引红妆。
山水,想家,游南明山,地僻红尘远，山明霁色开。翠微连野岸，苍水映城隈。曲径缘莎入，轻舆绕涧来。同寅齐眺望，停午共趋陪。古刹馀丹井，残碑半绿苔。临流频听瀑，爱石更登台。鸟语和歌吹，藤花落酒杯。亭依新竹垒，僧住乱云堆。坐久薰风拂，归迟夕照回。石梁回首处，疑是小天台。
思乡,想家,乔启仁后园丁香花盛开迟过同赏,君是含香吏，花能作意开。折来方玉蕊，植下向瑶台。淡薄匀春色，飘零入酒杯。芳菲虽可惜，不是故园梅。
思乡,想家,慈香阁,掠影西乌翅不停，久晴霜叶袅馀青。故园心系今双月，夜火山围电万星。往事朱三娱帝号，多年黄九赋龟亭。荒时不奈嘉陵岸，江上渔歌杂醉醒。
怀人,失意,有怀陆山甫,思君何处起，回首岭云深。祖帐披胸语，灯前顾影吟。阮生馀白眼，季子尽黄金。徒将一杯酒，为余万里心。
山水,喜悦,游西山圆静寺皛庵限韵一首,半山晴雪护禅庵，门外长堤到水南。隔岁疏篁犹个个，倚云危磴自三三。清风送我来璚岛，垂柳随人堕碧潭。莫笑跻攀凌绝顶，登临高兴固能堪。
山水,想家,游仙华山,湿云摇空荒，顾影悲局蹜。县灯辛夷楣，照此风露宿。坛中落叶满，林下虎行独。惟有鬟髻愁，千岁老岩腹。
怀人,失意,秋日怀献之,小斋杂林木，前后任栖息。幽境静里过，秋光閒处得。天风动琴书，澹然白云色。思与故人共，惆怅空相忆。
怀人,想家,寄萧文学,故人意气眼中稀，长忆相寻扣竹扉。林下扫花留客坐，溪边折柳贯鱼归。诗题锦轴联珠润，酒注山瓢汎玉肥。十里秦青塘上路，醉歌犹拟踏斜晖。
战争,想家,合肥捷,合肥城边鼓三下，将军乘舆不跨马。麾幢伞扇沿河堤，兵不贵多还贵寡。三关关北增高楼，将军闭垒征人愁。征人谁知法中法，法在用强还用怯。百战孰比将军功，将军岂数曹景宗。原头射猎师不竞，行路空歌霍去病。
送别,孤独,代诸妓赠送周判官,妓筵今夜别姑苏，客棹明朝向镜湖。莫汎扁舟寻范蠡，且随五马觅罗敷。兰亭月破能回否，娃馆秋凉却到无。好与使君为老伴，归来休染白髭须。
怀人,孤独,寄璋田家无介,逢人往往问璋田，见说辞家已一年。吟苦近知诗律细，书来惟道主人贤。西风白雁同为客，南国黄花老此禅。木叶经秋偏有色，思君题破落红笺。
思乡,想家,其六,江汉漂零今六载，故园迢递尚三千。新春隐几看云坐，遥夜悬灯听雨眠。彭泽官贫犹有酒，杜陵身老未归田。桃花流水深千尺，拟向溪头理钓船。
田园,思念,村居,疏疏梅雨橘花香，寂寂桐阴研席凉。怪底林间金弹子，枇杷都熟不知尝。
怀人,想家,步韵却寄欧嘉可二首 其一,每诵新诗泪满裾，百千期许扫云馀。闻鸡遂作兴朝祟，接淅空留拜阙书。白发思君寒入梦，绿槐问友起烹鱼。连天烽火逾三月，拔剑歌来不可居。
怀人,思念,寄丁执中,米盐煎蹙意何如，尽日逍摇不费书。债作拘留身莫赎，诗成困痼力难除。事钱不谨兄移爱，与世留心客有馀。幸各身闲好同伴，相思如许却相疏。
思乡,想家,重赋暨邑池亭,新沐试絺绤，凉生神骨清。发疏逗风爽，半幅纱巾轻。逍遥池上亭，绿阴取次行。清和又重见，时序无留停。丛委簿书间，那得散漫情。乍此偷隙闲，云开月暂明。故园松菊荒，蛛网罩南荣。琴书知好在，奥窅谁为评。
悼亡,想家,哭蓝汝汲汝文二昆弟,紫荆台上罢埙篪，元季风流世所稀。青简满床萤火散，蓝原落日子规啼。池塘草长谁春梦，花萼楼空自夕晖。望断幔亭仙已远，月明双鹤夜来归。
思乡,想家,四月十五日上元道中,乱山身逐简书来，梅子黄时雨未开。一苇横斜风叶度，千滩赑屃雪城催。危机种种那容避，俗驾骎骎底未回。聊复浮游随造物，故园回首思悠哉。
闺怨,想家,江南曲,中原万里莽空阔，山过长江翠如泼。楼台高下垂柳阴，丝管啁啾乱花发。北人却爱江南春，穹碑城外如鱼鳞。青山江上何曾老，曾见南人是北人。
怀古,想家,和秦武昌赤壁怀古韵,楚云荆树拥嵯峨，一棹曾冲万里波。时代不同嗟我晚，江山如此奈人何。地从割据终全盛，天遣文章为不磨。闻说宦游兼吊古，鹤楼东下水声多。
战争,想家,其二,将军夜猎向南山，暗把雕弧射草间。闻道甘泉初备寇，五原烽火达萧关。
山水,想家,游盘山归路口占,暮春残雪点征衣，晓起冲寒下翠微。胜境难忘情脉脉，名山乍别意依依。岩前芝草劳僧赠，洞口桃花笑客归。万壑松涛千尺雪，结庐何日学忘机。
思乡,想家,经春久雨未尝寻芳舟次黎驿始见桃李①红白成阵爱而有题,春风不散三冬雪，暖日犹明五月霞。病眼漫开常见雨，客颜新破始逢花。故园何在情还剧，旧驿空存使转赊。白白朱朱今颇验，退之诗句亦天葩。
战争,想家,塞上曲,岁岁但防虏，西征早晚休。匈奴不系颈，汉将但封侯。夕照低烽火，寒笳咽戍楼。燕然山上字，男子见须羞。
思乡,想家,其二,伊人露白更葭苍，宾雁俄看起一行。共叹崦嵫新岁月，幸联桑梓旧家乡。诗人历下推庭实，野语齐东署弁阳。说我故园耆宿事，风流文达记沧浪。
思乡,想家,郴州十三夜试灯,今夕何夕春灯明，此乡何乡非我城。物华满眼各殊态，月色映阶无限情。梅花乍逢已烂熳，萱草欲发初分明。却忆故园诸酒伴，锦屏围夜坐吹笙。
田园,想家,自任所归①游杨村郑氏园,碧柳萦沙路，红蕖映竹扉。亭随山作态，人与石相依。盛暑深岩冷，通天一径微。神清非梦境，端的客来希。
悼亡,流泪,哭完庵刘佥宪,嗟君一梦入槐宫，回首平生事已空。阙下论刑亲上殿，河东行部旧乘骢。湖山曾有迟来叹，朝野犹闻男退风。年少自怜交最晚，几番挥泪夕阳中。
战争,流泪,其十 阙,此马真从西域来，圉人高鼻复于思。将军新受征南钺，藉尔追风百战才。
闺怨,愁绪,宫怨,绿满南园桑叶肥，风光欲尽柳花飞。妾生不及吴蚕死，留得春丝上衮衣。
怀人,思念,寄登封宰韩殿丞,前秋登阁晚，吟次见晴云。中岳耸当县，三年静对君。朱衣借客典，清俸买书分。别后逢摇落，相思隔晋汾。
山水,孤独,登佛手岩屋角岭诸山,缘崖百转几经休，回复千峰晚气浮。路绝见僧行树杪，猿鸣呼客入林幽。平看珠斗悬灯影，俯瞰明河激涧流。颇似谢公高简性，领州不自废山游。
怀古,流泪,咏史,大树无言自息机，蔓条有刺只钩衣。诸君若畏饥蛟起，拔剑横流看佽飞。
咏物,想家,雨,半夜西亭雨，离人独启关。桑麻荒旧国，雷电照前山。细滴高槐底，繁声叠漏间。唯应孤镜里，明月长愁颜。
思乡,想家,次韵汪子贤立春,冬冬腊鼓竟相催，急盼春阳一日回。异事蓂墀仍吐夹，故乡冰岸已飞梅。欲从鲁史论王正，愁与胡僧论劫灰。剩有斜川游约在，赋诗酣酒待归来。
思乡,想家,次韵酬伦惟伯见怀,多年萍迹自浮沈，江海空驰万里心。九陌繁花春梦里，五湖青草暮天阴。怀君寂寞难成赋，抚景萧条漫抱琴。欲寄尺书缄别恨，新莺偏似故园音。
战争,哀伤,其二十三 咏边塞,穷边秋气早，六月飞霜华。胡儿弓力强，马蹄蹴风沙。黄云连白草，极目天无涯。孤城控险阨，令严寂不哗。凄风传画角，落日悲鸣笳。征人于此际，谁不动思家。
闺怨,怨恨,闺怨,当年人对月，共说两团圆。如何人不见，明月又今年。
思乡,想家,其五,思君劳梦寐，梦君归故园。俨然乘驷马，衣上绣双鹓。容华异昔日，冠盖盈前轩。觉来心独喜，起对高堂言。
思乡,想家,次韵俞仲桓见寄,白发和愁取次生，关河千里故乡情。自从秋雁南征后，日日淮边问客程。
送别,思念,送张舍人之江东,张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。
思乡,想家,寄六弟,作客频年惯，今偏忆故乡。老亲能恤纬，稚子解扶床。梦入清宵短，云看白昼长。愁心逐江水，日夜下浔阳。
怀人,想家,十四夜对月寄丹壑（是日立春）,春风寒近酒杯前，街鼓声中夜可怜。愁向东窗见明月，故人居在月东边。
思乡,想家,僧允怀惠紫竹杖,轻坚滑泽节仍匀，上下柯山助老身。他日天恩许归去，提携同踏故园春。
思乡,想家,戏题愚溪,碧湍漱白石，沄沄复汤汤。既为人所愚，安用尔许忙。我昔曾经过，重来已三霜。无事趼双足，奔走宁非狂。溪流到江平，翻笑客路长。岂不有岁晚，乞身还故乡。
田园,想家,代村妇咏边将,紫袍金带不须誇，动便经年镇海涯。争似我家田舍婿，朝驱牛去暮还家。
怀人,想家,寄朱鸿胪在明,长安车马逐芳菲，可向天涯叹滞违。名就不嫌方朔醉，官贫肯学曼容归。青山是处江南色，白雪从他蓟北飞。若问故人丘壑事，于今战后颇能肥。
思乡,想家,望乡台,荒台徙倚望乡关，思入苍茫海上山。柘水城高云结幕，莲花峰丽月如环。江门碧沼供舒啸，石窦黄精可驻颜。六载风尘成底事，空令猿鹤怅盟寒。
田园,怨恨,步韵《村居即事》二首 其一,几日孤村噪乳鸦，平林接叶暗交加。清泉白石成幽圃，野杏山桃带晚花。竹坞阴深方听雨，渔歌声断更闻蛙。惜春无计春归去，徙倚空亭手八叉。
山水,想家,登福山遇僧偶出二首 其一,欲叩禅关未有诗，满山空翠湿人衣。竹间倚杖到西日，试问白云归未归。
思乡,想家,汴渠夜泊示毕绍彦祖（元祐丙寅二月永城赋）,耿耿度中夜，浩歌谁与酬。屋头风罨岸，枕底浪澎舟。春物行飘忽，乡心久滞留。须明投吏部，一醉驿西楼。
山水,想家,登金山吞海亭了公请赋,危亭突兀戴鳌头，俯视沧溟一勺浮。龙伯衣冠藏下府，梵王台殿起中流。扶桑夜色三山日，滟滪江声万里秋。老我惜无吞海句，但磨崖石记曾游。
怀人,失意,客舍述怀寄呈吴公,狐白田郎已出关，弊裘季子几时还。古来穷困多奇士，今日飘零岂厚颜。残灯细雨家家酒，落木浮云处处山。客舍凄凉秋色晚，思君两地鬓毛斑。
怀古,哀伤,咏史六首① 其一,郢人歌白雪，巴徒岂捲舌。当时高深意，举国莫能彻。此士何独然，聊以慰所悦。迂衢何足由，高调见馀烈。一蒙登徒谗，千载为悲切。
怀人,思念,苍梧寄陈庸时馆浔州,山形西上水东流，独泛长江十日舟。无翼可随飞鸟去，相思时复到浔州。
思乡,想家,西江寒食,天阴篱外夕寒生，寒食东风野水明。无限满船商客语，柳花时节故乡情。
思乡,想家,望雨,独立精神未有伤，天风吹动太平洋。更来太武上头望，雨湿神州望故乡。
怀人,失意,寄王立之二首 其一,坎壈修门里，萧条处士庐。憎人玉川子，愤世竹林书。家有来禽帖，门无载酒车。诸公生死隔，不是故人疏。
怀人,失意,怀东庄,我家潇洒同三径，车马不闻尘土净。白云流水互濛回，翠竹苍松相掩映。瓮有新醅架有书，果蔬自足供盘饤。老妻甘与共清贫，劝我不须干赵孟。十年作客南野堂，麋鹿未忘山野性。惓惓虽荷故人情，食粟每羞才不称。西风昨夜动林柯，浩然忽起归来兴。殷勤为我报东君，好着梅花待吟咏。
怀人,想家,寄沈椒园观察莱州,河畔相逢迹未遥，使车闻又出中朝。户盈左海齐三服，政洽东隅汉六条。瘦格几回凭落月，高吟何处托归潮。故人依旧耕渔侣，时望音书问寂寥。
怀人,孤独,答和长洲陈太仆书怀二首原韵 其一,并向吴台忆旧游，洞庭黄橘醉高秋。人归东道除三径，赠到南金动四愁。日上海云回远岫，霜清江叶下孤舟。伯通桥畔长洲路，杵臼相将愿未酬。
送别,哀伤,酬乐天醉别,前回一去五年别，此别又知何日回。好住乐天休怅望，匹如元不到京来。
山水,失意,登钟山,钟山常在望，惆怅有谁登。蹑履过灵谷，披云拜孝陵。荒途迷乱草，深涧咽寒冰。香火馀宫监，悲凉向野僧。
怀古,流泪,旧闻台城辱井石上有胭脂泪痕久未之信今见之似是淋漓涂抹之迹失笑不已因成此句,平居已无奈，仓卒故难任。井上痕犹浅，水中痕更深。问鳌何至此，下石尔甘心。不及马嵬袜，犹能致万金。
思乡,想家,秋兴,草木萧条近著霜，四山如剑露锋铓。边城寒入知秋早，公馆吟多觉夜长。潘岳二毛新感叹，渊明三径渐荒凉。故乡曾向京华望，今望京华似故乡。
思乡,想家,舟中追和逊卿早春即事十首 其一,柳色鹅黄蘸碧沙，隔溪遥指四娘家。故园春事如今晚，可见东栏芍药花。
怀人,失意,寄明卿,十月吴天未授绵，秫田如薙计茫然。已从邻父求篱菊，复有江州佐酒钱。醉里旧游时自语，废来狂疾不须蠲。中原兄弟如无恙，大可渔矶稳昼眠。
思乡,想家,其三,御沟新涨雨初晴，杨柳毵毵啭早莺。朝罢都门一相送，故乡回首不胜情。
怀人,孤独,寄邹镛,尚书幕下总能文，曾说邹阳最出群。此日相思空倚棹，暮天寥落见行云。
战争,哀伤,苦寒行,西北度燕然，屹崛何盘桓。峨峨千里雪，漠漠万重烟。积水满溪涧，枯树被冈峦。悲风起巅末，白日沉虞渊。饥鼯叫空壕，猛虎藏深岩。貂裘不觉暖，挟纩曾知寒。将军喜候封，战士多苦颜。长城埋白骨，穷庐拥青毡。塞马鸣不息，高鸟飞不还。平生征戍劳，寤寐谁与宣。难哉苦寒行，闻之尚心酸。
思乡,想家,秋斋雨夜,萧斋秋雨夜，秋思一番新。漏滴书轻湿，寒侵梦不成。水流今夕意，虫语故乡情。料得篱边菊，蒙蒙吐玉英。
咏物,哀伤,梅花,寒结痴阴惨物华，莫将憔悴听胡笳。明年无限风花在，夺得春回是此花。
闺怨,流泪,闺思二首 其一,寒日澹无辉，边城戍不归。眼穿楼外雁，抆泪向孤帏。
怀人,想家,暮次灵川怀寄大参师舜宪副天益二乡丈 其一,天南岁晚更依依，朔雪寒云绕树飞。投馆惊看风土异，临觞怅忆故人违。情同漓水仍西注，身似春鸿向北归。想见邮亭频驻马，独吟千嶂巳斜晖。
咏物,哀伤,杜鹃,杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。
咏物,怨恨,柳,体为常轻定复飘，间梅遮杏得春饶。别离处处添愁色，风雨年年换旧条。拂瓦半枯陶令宅，沿溪不断灞陵桥。凄凉又见千门绿，野老当时恨未销。
战争,想家,送张比部汝任募兵太原,拂曙别承明，輶轩西北行。天回浊河水，山拥太原城。榆塞霜中色，芦笳月下声。四愁今日最，孤啸几时平。慷慨深酬主，艰难始募兵。良驹轻道路，壮士重功名。云断黄花戍，风连细柳营。牙旗翻豹影，宝剑夺龙精。烽火当秋急，疆场计日清。归来上封事，应悉九边情。
悼亡,想家,哭徐九峰,宇宙同一寓，死者为过客。公年岂不高，痛惜如夭折。乡国信多才，雅道洞明哲。古篆今不存，高辞难再得。吾生有幽抱，出户谁与说。不闻子期亡，伯牙弦遂绝。知音古来重，日月增哽咽。
怀古,想家,登无诸钓龙台怀古,高台远枕大江流，江上云屏宿霭收。才子挥毫春作赋，商人醉酒晚移舟。空潭龙去山河改，古殿云寒剑戟愁。莫向此中多感慨，汉家陵树已千秋。
思乡,想家,其二,灵椿难减菌难加，莫笑山翁两鬓华。不与公荣同饮酒，只留禹锡独看花。客来稍觉罍空耻，事去方知瓮算差。归老东陈无可恨，失侯不失故园瓜。
送别,想家,别储邕之剡中,借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。
战争,想家,月酌忽为微云所掩筦尔成篇,野堂酾酒动星文，榆社秋阴怅未分。歌倚绿樽酣坠露，坐閒瑶瑟思停云。关山万里征人梦，河汉三更唳鹤闻。十二玉窗寒不启，琅璈应撤紫宸君。
怀古,想家,咏史 其一,不事王侯者，翛然郑子真。开田谷口美，荷锸白渠春。德化移乡曲，声光动搢绅。一时钟鼎贵，磨灭彼何人。
思乡,想家,次陈推府偶成韵二首 其一,谁将生计问陶朱，我恐陶朱术亦疏。五贼天生难剿克，一毫身外敢奔趋。山瓢雅可闲斟月，烟艇何妨日钓鱼。自谓身轻成晚计，故园秋菊共茱萸。
战争,想家,杂曲歌辞 羽林行（一作羽林行）,朝出羽林宫，入参云台议。独请万里行，不奏和亲事。君王重年少，深纳开边利。宝马雕玉鞍，一朝从万骑。煌煌都门外，祖帐光七贵。歌钟乐行军，云物惨别地。箫笳整部曲，幢盖动郊次。临风亲戚怀，满袖儿女泪。行行复何赠，长剑报恩字。
怀人,思念,汶上寄王工部舜夫二首 其一,真拟湖边会，言从汶上过。岁时鸣鸟变，岐路转蓬多。树色连东岳，川流汇北河。相思阻欢觏，瞻望恨如何。
怀人,想家,酬王钦佩见怀之作,长忆西邻海雪庄，主人从宦日徜徉。穿花跨马趋东省，斸笋烹鱼上北堂。静室幽兰无限意，小山丛桂几回芳。天涯逐客归期远，岁暮怀君枉断肠。
山水,想家,登太华山·苍龙岭,纡回下平坡，削成当左冲。青霄岚彩灭，蜿蟺垂苍龙。修鳞剥石藓，高脊突剑锋。神物倏幻化，雷雨愁相从。玉京多栏楯，琪树无春冬。咫尺不可接，劳心益忡忡。危巢见炊烟，下界闻夕钟。相携戒前路，日暮崖霜浓。
闺怨,哀伤,秦淮别怨诗赠期莲生,秦淮二月新柳黄，折柳贻人人断肠。可怜袅袅秦淮柳，今朝又上离人手。离人手把柔条看，柔肠低拂紫骝鞍。紫骝欲嘶人落泪，谁当此际犹能醉。绸缪执手问前期，莲子花开是到时。但恐见莲君不见，令人空忆桃花面。青青草色长干道，偏使离人颜易槁。秦淮上流即丰溪，我心随水不复西。请看不断秦淮水，有心宁不相思死。
田园,哀伤,闲居漫兴十首 其一,此日真何日，阴云掩上台。晦冥天色变，呜咽水声哀。旧恨齐山岳，遗恩遍草莱。万方同一恸，痛哭转成雷。
山水,恐惧,登山临水吟,山有乔峰水有涛，未能容屐岂容舠。非无仁智斯为乐，少有登临不惮劳。言味止知甘脍炙，语真谁是识琼瑶。自惭不尽人才处，长恨今人论太高。
思乡,想家,九日无菊,常年九日争攀菊，今岁秋香似要催。诗客每怜佳节近，花神还待蚤霜开。江头子美空摇橹，篱下渊明懒举杯。萧索故园惟落木，纷纷蜂蝶谩飞来。
山水,想家,登南岳祝融峰观日出，次王灵根韵,海阙云关次第开，潜龙举首梦初回。推将霞被千层起，吐出骊珠一颗来。三楚有山皆仰望，百蛮无树不低徊。愿教火德从兹旺，万里阴霾为尽摧。
怀人,思念,朱太史竹姹至五羊苦不得见诗以寄之,辇毂分襟后，相思廿四霜。如何来咫尺，亦复作参商。著作知无数，声华总未央。可能从幕府，暂到海珠旁。
思乡,想家,归鸦 其一,肃肃归乌带夕阳，萧条寒色上垂杨。遥空泼墨侵云乱，树杪浮青泻影长。数亩荒烟山寺白，半竿残照短墙黄。故园择木知何处，客路闻啼秋思凉。
怀人,思念,题扇寄陈宗盛,象骨金笺制度新，缄封千里赠情深。挥时不用遥相忆，满面清风即故人。
思乡,想家,寿高临溪,掷却官荣老岁华，门前新系使星槎。琼花看去惟扬子，玉树生来似谢家。物色磻溪身正健，乡心汾水梦还赊。閒云坐阅沧桑遍，白发秋筵进紫霞。
思乡,想家,阳曲湾作二首 其一,闲庭芳草日分长，疏雨高槐夏转凉。一片乡心千里目，青山无数晚苍苍。
怀人,思念,直庐怀公干计偕载道,春草相思入梦无，龙池柳色映新芜。玉墀金马摩挲老，怅望吾家白额驹。
思乡,想家,秋日西郊宴集同岑梵则张穆之陈乔生王说作高望公庞祖如梁药亭梁颙若屈泰士屈翁山时翁山归自塞上①,黍苗无际雁高飞，对酒心知此日稀。珠海寺边游子合，玉门关外故人归。半生岁月看流水，百战山河见落晖。欲洒新亭数行泪，南朝风景已全非。
战争,想家,其三,千里关山拥帝京，万村烽火照连营。天高玉塞朝催战，日落黄河夜敕兵。
思乡,想家,初得南廷尉报偶成,戟门逃暑似蘧庐，忽有分司洛下除。世事从呼惯牛马，乡心兼喜得熊鱼。未论朱芾堪赊酒，依旧青山好著书。厚禄自惭无寸报，主恩前后不曾虚。
思乡,想家,舟中不寐,醉去昏然卧绿窗，醒来一枕好凄凉。意中为许无佳况，梦里分明到故乡。淮水打船千浪雪，燕鸿叫月满天霜。山城更点元无准，偏到鸡鸣分外长。
战争,想家,拟古七首 其五,快马志千里，健儿思边城。结发随骠骑，大小数十征。数奇不封侯，卖剑归躬耕。昨朝闻点兵，投牒从军行。据鞍左右盼，意气犹飞腾。指挥捕生口，竟抵休屠营。一鼓俘名王，再鼓犁龙庭。下马草露布，勒作燕然铭。勿使汉廷中，卫霍空留名。
思乡,想家,其二,共把愁眉且放开，喜看春腊再相推。城边煦景新堤柳，墙外香风带野梅。世运从今转熙皞，圣恩不久自天来。故园咫尺佳山在，一日定游三百回。
山水,喜悦,游东土山,飘飘巾舄过东山，古刹萦回竹树间。剩有虚楼堪宴赏，更无悬磴费跻攀。花时雨歇鹃啼切，茶灶烟消鹤梦閒。自笑半生迷苦海，拟开吟社傍禅关。
思乡,想家,其二,妾家本在湘江住，湘江水深归路长。闻君有便过湘水，凭寄音书还故乡。
战争,想家,塞下曲,十月祈连三尺雪，孤军万里防边敌。鼓钲不动马停嘶，北风吹冻衣裳裂。元戎怒奋黄金戈，夜移苦战临交河。海云漠漠关月黑，道傍死骨何其多，主恩未报将奈何。
战争,想家,送李亨仲赴荆南辟,少年胆气横秋烟，腰间櫑具森龙泉。出门万里探虎穴，锦带雕鞍明积雪。洞庭木叶飞霜风，将军秉旄西击戎。旌旗戈甲照湖海，欃枪欲灭胡天空。须君磨盾作露布，插羽来奏明光宫。
战争,想家,送当湖马觐扬备兵岢岚,绝塞驱车出定羌，洗兵空碛散牛羊。黄河尽处无征战，紫燕飞时敢望乡。独客登临伤废垒，前人心力困危疆。君恩不遣边臣苦，高卧荒城对夕阳。
悼亡,孤独,哭顾道行先生,谁谓江干别，竟成生死分。梨园翻薤露，苔馆閟萝云。地远讣难定，天高哭不闻。酬恩空一剑，何敢挂孤坟。
思乡,想家,其五,久雨收寒潦，层飔荡薄埃。鸣蛙鼓吹歇，高雁弟兄来。食肉嗟谋短，关弓任世猜。故园三径在，新菊几丛开。
思乡,想家,答汪然明,微雾独领更幽姿，袖里琅玕今尚持。天下清晖言仲举，平原高会有当时。因思木影苍林直，为觉四泠绣羽迟。便晓故园星剑在，兰皋秋荻已荒靡。
田园,想家,村家四月词十首 其一,苑苫枳落趁高低，草色平铺树影齐。一片绿阴行不到，家家门外有黄鹂。
思乡,想家,其九,罨画廊前两树梅，看花人自故乡来。未开红蕊开时白，道是先生手自栽。
思乡,想家,过高邮,解缆维杨欲夕阳，过舟覆盎已晨光。夹河渔屋都编荻，背日船篷尚满霜。城外城中四通水，堤南堤北万垂杨。一州斗大君休笑，国士秦郎此故乡。
田园,想家,襄阳晤罗澹村同年留宿郡斋因登孟亭,旧好伸难黍，风流见孟亭。松云栖岘首，草阁聚春星。太白诗谁敌，羊公涕尚零。南山归未得，遥望鹿门青。
思乡,想家,閒亭晚眺,秋光浮素练，野色媚平芜。客醉看花笑，人閒听鹤呼。孤烟风欲断，残霭日犹扶。万里双鱼杳，乡心逐鹧鸪。
思乡,想家,其三,已趁群真入紫微，故乡回首尚迟迟。千年留取井边履，说与草堂仙子知。
思乡,想家,夜坐,雨过虚亭生夜凉，朦胧素月照芳塘。萤穿湿竹流星暗，鱼动轻荷坠露香。起舞刘琨肝胆在，惊秋潘岳鬓毛苍。候虫先报砧声近，不待莼鲈忆故乡。
悼亡,愁绪,哭赵紫芝,夺到斯人处，词林亦可悲。世间空有字，天下便无诗。尽出香分妓，惟留砚付儿。伤心湖上冢，谁葬复谁碑。
怀古,喜悦,和张相公太原山亭怀古诗,激水泻飞瀑，寄怀良在兹。如何谢安石，要结东山期。入座兰蕙馥，当轩松桂滋。于焉悟幽道，境寂心自怡。
田园,怨恨,病中步入蔡公桥村落间,水浅篙师劳，况值夏日炎。舟维蔡桥晚，扶行禦顽痁。谁期村疃中，双屐苔花粘。同行幸同志，出语无猜嫌。晓霞晚必雨，故老尝所占。两行桑麻香，农计得尽觇。偶闻读书声，白叟依茅檐。自奋力稼耕，其志方隐潜。延我坐俄顷，障日西垂帘。竹床半已弊，暂睡亦安恬。传酒强我饮，饮绝徒掀髯。神思偶尔清，吟兴为此添。
思乡,想家,其二,五十如婴孝慕难，公馀綵服侍登山。回头民社千闾密，引望乡关一水间。暂奉清游临佛界，都将尘事付庄环。凭谁画与东州看，刺史何如闵与颜。
怀古,流泪,厓山怀古六首 其一,北风吹浪作龙楼，疑是乾坤正气浮。闻说当年杨太后，间关挥泪渡中流。
思乡,想家,忆故园作,山空鸟声乐，日宴病客眠。暂憩白雀院，辍耕石湖田。遥想蚕事作，桑者日闲闲。绿竹粉犹腻，红樱烂欲然。游鯈咏绿水，戴胜鸣高天。飞絮乘风扬，新荷贴水圆。故园风日好，叹息此芳年。
思乡,想家,其四,故人喜自故乡来，便促归程转恼怀。载雪拟过扬子渡，望云直指越王台。几家乔木询无恙，诸老流风愧不才。想及到时春酒熟，黄萱堂上寿觞开。
山水,孤独,游禅林寺喜得昌上人,灵皋独怀往，危轩泊閒寂。偶与尘事违，况值禅林客。深苔上脩玉，轻霏澹凝碧。夐见飞鸟还，静闻寒溜滴。空明会真赏，漂流得良觌。常恐心迹乖，无由展平昔。
思乡,想家,题双燕图寄表弟陈安行,君家唫溪北，我家郡城西。君家梁间燕，我家梁间栖。我从出镇来，寒暑又三变。不见故乡春，惟见故乡燕。挈家吉城边，寓家汴河湄。燕识主人心，相随不相离。念君千里隔，见君几时得。欲令燕衔书，飞归到君侧。君能弗吾弃，为理白云庄。愿言共君老，看燕双飞翔。
思乡,想家,梅花步放翁韵,惹动诗肠与酒肠，浅斟低唱赏孤芳。气薰山酌兰同臭，齿嚼寒葩句亦香。也觉三分输雪白，别来一种似檀黄。约他耐冷松和竹，莫以天涯作故乡。
怀古,流泪,咏史（上） 其一 张良,乳口摇牙向白蛇，一朝电拂博浪沙。下邳不得编书读，帷幄何妨佐汉家。
思乡,想家,书声斋即事,书声斋底有新凉，行李挑诗上夜航。月色满襟随我去，秋花如玉为谁香？十年客路知今日，百里胥门尚故乡。朝□太平沾寸禄，不愁白首未为郎。
山水,想家,登三乡寺阁,历览宜阳道，披轩临朔风。地疑尘世外，人尽画图中。岩曲疏钟答，村前小彴通。水烟寒更白，山气晓微红。游宦真浮梗，流年似转蓬。长怀无所寄，尽日送归鸿。
怀人,孤独,怀宁舟中忆子偲先生,十年不作游山梦，每叹忙人自不闲。却复一辞彭泽宰，暂来相对皖公山。小晴残雪数峰见，落日远烟孤鸟还。负此林峦不高卧，故人西望有愁颜。
思乡,想家,其三,江堕清笳月，霜严画戟门。滩声寒更壮，山气旦常昏。摇落悲徂岁，羁游忆故园。无劳空窃食，何以报君恩。
思乡,想家,客边五首 其一,微雨久不歇，浸成留客天。衔杯聊复尔，弹铗已萧然。落叶饶秋恨，鸣蛩减夜眠。故园归未得，日日数行船。
田园,想家,同郑沙村使君过阿育王寺,鄮峰幽处青莲刹，宝树珠林护紫霞。刺史从容询土俗，老僧颠倒著袈裟。山龙绕钵归深井，野鹿闻经卧落花。尚有前朝碑版在，摩挲只爱宋诸家。
思乡,想家,其二,天涯一片愁中月，夜夜随风落故乡。何日寻君来欈李，二湖相并似鸳鸯。
悼亡,愁绪,哭邹德久二首用前韵 其一,出守真成梦蚁宫，天台云色亦愁容。时来盍锡万钉带，仙去俄归群玉峰。川上可惊如逝水，岁寒徒有后凋松。烦将老眼银河泪，共洒西风絮酒浓。
思乡,想家,秋兴用陈绣衣韵,黄鹄摩云壮气增，青虹贯斗剑光腾。半生出处惭无补，一代经纶学未能。指下徽音弹夜月，笔端草圣袅秋藤。西风不尽思乡意，回首天涯忆旧朋。
思乡,想家,九日登君山次九世族祖颂嘉（禾）韵,风吹寒色下林于，独上山楼倦眼舒。戍垒高秋动笳鼓，故园经岁忆樵渔。偶逢乡老倾三雅，安得残僧偈六如。板荡中原浑未省，可容浮海霸扶馀。
田园,流泪,田家,柳覆崇垣水护门，不依邻舍自为村。何缘却近山陵道，日夕时闻车马喧。
战争,想家,其二,时事牵连卒未休，三边烽火又惊秋。养鹰未得鹰扬力，豢虎终怀虎视忧。面势只缘前局误，肘方合向古人求。玉关不是无兵守，上策人心要急收。
田园,孤独,宿田家,小桡风渡日西时，士室相邀敢后期。亦自有家容我宿，岂缘无米寄人炊。秀眉稚子知难字，折臂村翁爱夜棋。同是农桑劳悴客，一宵判与醉中嬉。
送别,想家,送怀州吴别驾,灞上柳枝黄，垆头酒正香。春流饮去马，暮雨湿行装。驿路通函谷，州城接太行。覃怀人总喜，别驾得王祥。
思乡,想家,其二,日光暗淡鸊鹈寒，独上牛车泪已湍。魏绛读来成画虎，文山到死愿黄冠。乡心未尽鼍声急，陵树先凋鹤梦残。正拟招魂秋草里，疏钟微月夜漫漫。
田园,愁绪,辋川集 竹里馆,独坐幽篁里，弹琴复长啸。深林人不知，明月来相照。
山水,哀伤,登苏门山泛舟百泉 其二,一叶寒塘上，孤云信所如。东亭观美箭，西沚访幽居。静玩涵波羽，幽怜避饵鱼。未容狂阮籍，沉湎污清虚。
山水,哀伤,游钟山至八功德水,悠悠钟山云，朝夕碍我目。褰衣试一往，行与云相逐。驱马出东门，十里至山麓。幽人昔已亡，谁能继芳躅。猿鹤乘古林，鼪鼯啸深木。彼哉西方人，胡为擅斯谷。岂云事幽栖，政尔眩华屋。泓泉抱何德，浊热供一沃。岩回屐欲倦，小憩倚修竹。凉飔自披襟，佳兴亦云足。
闺怨,想家,代闺人春日,珠帘的晓光，玉颜艳春彩。林间鸟鸣唤，户外花相待。花鸟惜芳菲，鸟鸣花乱飞。人今伴花鸟，日暮不能归。池月怜歌扇，山云爱舞衣。佳期杨柳陌，携手莫相违。
悼亡,想家,哭二子,风雨撼庭梧，寒巢失二雏。梦因心上起，名向醉时呼。凤泣丹山玉，龙吟碧海珠。断机怜尔母，泪滴砚苔枯。
思乡,想家,过流河驿---在河间府青县,混混河流浊，荒荒岸草长。陲人牵彩缆，远客逐牙樯。水逝嗟浮世，云横望故乡。百年能几日，奔走鬓毛苍。
咏物,怨恨,柳,长条攀折叹离披，底事人间管别离。何似龙津通御气，建章宫里斗腰支。
思乡,想家,二月望日,蝶冲花雨燕争泥，昼夜相停漏刻齐。心在故乡身在客，不寒不暖过淮西。
怀人,想家,有怀汉老弟 其一,先自无聊懒出门，南坡一到一思君。松筠俱是栽培力，亭榭无非卜筑勤。本约暮年栖息共，岂期中道死生分。风前试数当时雁，一雁今归何处云。
思乡,想家,冷协律祠,犹忆先朝协律郎，曾将乐府事高皇。几时玉洞成仙隐，不向金门隶太常。琪树春秋丹灶冷，瑶笙昼静碧云长。城门华表千年在，化鹤还应返故乡。
思乡,想家,早发新坝,沱水遥通岛，扬帆藉稳流。星摇淮浦夜，月湿海门秋。世难几人在，心灰百计休。时闻南去雁，还动故乡愁。
怀人,思念,用韵寄答莱城张南溪老长府旧友,相思分异地，相应自同声。各抱悬悬意，频看字字情。馀年知几许，何日续重盟。南北应天限，离鸿怨弟兄。
思乡,想家,题梅二首 其一,花梢摇漾见丰姿，如此清寒亦自奇。常忆故园残雪夜，淡云微月看多时。
思乡,想家,窑湾阻雨,飒飒风声杂雨声，旅人枕上最分明。寒釭欲灺钟初动，一片乡心梦不成。
怀人,想家,寄王明叔提干 其一,万里锦官城，经年托友生。笑谈元不数，心迹故难并。别酒梅花粲，追途江月明。书来犹缱绻，三叹故人情。
思乡,想家,舟中遇重九示同行友曾光启,秋水芦花似故乡，客中无那又重阳。篱边摘菊人应异，蓬底看山兴更长。把酒不如前会健，登高无复少年狂。同行赖有曾光启，共买村醪醉一场。
田园,哀伤,其十二 红桥同箨庵茶村伯玑其年和岩赋,白鸟朱荷引画桡。垂杨影里见红桥。欲寻往事已魂销。遥指平山山外路，断鸿无数水迢迢。新愁分付广陵潮。
思乡,想家,东昌道中赠李莱驭,与尔同吴榜，知予发越吟。故乡渺无际，逐客意何深。岸草馀春色，樯云阁昼阴。聊城经过处，应识鲁连心。
山水,喜悦,游金山寺同陈隆之太史陈来源外翰分得江字,词客招携谒上方，胜游宁觉滞他邦。鼋鼍傍岸窥禅语，云雾当空护法幢。海上仙山无弱水，人间倒景有长江。应知河朔非吾辈，良夜何劳引玉釭。
咏物,哀伤,鹦鹉,榻外松花午梦香，唤人鹦鹉绿罗裳。襧衡去后谁能赋，陇树愁云几断肠。
思乡,想家,宿少谷墓下作,良友竟亡悲凤死，遗编虽在泣麟穷。休论十载追趋地，只漫千山梦寐中。青草渐生今日雨，白杨时动故园风。抚坟岂称酬知己，愁绝春原薜荔丛。
思乡,想家,偶成,辞家寒食正萧萧，芳草王孙归路遥。海雨山云盈卧阁，愁思苦酒压春宵。频年客计惟弹铗，近日乡心只问潮。不少尘门妻子在，谁将词赋换渔樵。
思乡,想家,丙子二月夜泊南乡即景,舵楼晚饭古榕阴，拥鼻篷窗效越吟。月气晓红知昼热，江光夜碧觉春深。蒸溪雾毒蛇悬树，掠径风香麝出林。七载瘴乡青鬓改，浮家常系故园心。
山水,想家,登医无闾山,天柱高标九域东，振衣万里受雄风。云烟低拥黄龙府，日月高悬黑帝宫。截海帆樯来徼外，防秋士马下回中。分明半壁归撑柱，合有明禋礼上公。
怀人,思念,怀知诗① 其二 钱太常元抑,入室芝兰始见熏，也知孤陋合离群。烟霄本自冥黄鹄，城市安能驻白云。震泽晚山青历历，漕湖秋水碧沄沄。相思只借中天月，会把清辉两地分。
田园,想家,村舍小酌,野性安衡茅，杰屋愁耽耽。上不补县官，下有肉食惭。虽非策云骥，实鄙作茧蚕。失计不容悔，渔蓑换朱蓝。少壮尚可力，老大真难堪。今朝意颇豁，村舍寄半酣。玉版烹雪笋，金苞擘霜柑。岂惟写我忧，亦以税我骖。弄笔作一笑，何用与客谈。逡巡上车去，湿翠浮烟岚。
咏物,孤独,梅花,零落孤根玉雪团，天孙剪月试天寒。凡间讳白骄红紫，却把梅花作杏看。
怀人,想家,寄怀申岘山协领,绥江归十日，未过戟门深。以我秋葭抱，思君明月心。郊居仍读易，城隔不闻琴。懒癖知能恕，蛮笺又至今。
思乡,想家,至德州约简庵不偶寄赠一律,满儗相逢握手分，不图车骑已东巡。泰山空望鲁邦晚，卫水自归沧海春。喜我已辞名位险，作官复得故乡邻。秋风如遇南来雁，好寄缄书慰散人。
思乡,想家,感兴,如镜江流去，奔驰合自羞。病容霜后叶，归兴浪前沤。岐路三生债，风埃一饱谋。山田饶芋栗，珍重故园秋。
思乡,想家,腊月二十七日次江口,出浦望斜月，隔江闻棹歌。家从今日远，愁比昨宵多。野烧疑烽火，乡心逐逝波。一年惟两日，又向客边过。
田园,恐惧,杨村至张郭店道中,牛羊相唤下高原，鸡犬柴桑半掩门。野水满陂摇渌静，疏钟一扣破黄昏。离鸿的的沉沙碛，瘦马时时衔草根。景物令人自悽切，不须为客亦消魂。
战争,流泪,夜,秋尽霜黄落叶纷，渚凫汀雁晚呼群。舟行下濑涓涓月，帘捲长河片片云。银夏西州新驻辖，祁连比府旧从军。行边戍色风烟杳，愁思胡笳不可闻。
思乡,想家,闰二月十六日清明,日日楼头柳色浓，年年为客负春风。莺花时节兵还动，诗酒生涯老更穷。逆料未来犹有几，悬知所过即成空。故乡寒食浇松处，亦想儿曹念乃翁。
闺怨,怨恨,闺怨十首 其十,破镜分钗碎玉簪，碧山无语海沉沉。春魂只化双青鸟，飞向郎山话妾心。
怀人,想家,题绿波春草图送朱濂甫并寄令弟溶庵,南浦江郎赋，西堂谢客诗。渌波愁送别，春草梦相思。细雨一帆去，啼莺三月时。生憎楼上笛，撩乱柳如丝。
闺怨,想家,宫词,柳带分阴接殿基，笙歌还拥翠华归。前宫晓赭匀妆脸，别馆春红晒舞衣。槐影对笼苔点细，桐花西倚夕阳稀。夜来梦上檀香阁，犹映珠帘避贵妃。
怀人,想家,暮冬书怀呈友人（一作方干诗）,空为梁甫吟，谁竟是知音。风雪生寒夜，乡园来旧心。沧江孤棹迥，白阁一钟深。君子久忘我，此怀甘自沈。
思乡,想家,其二,天涯相见故乡人，一话江南一怆神。那复锦鸳湖上醉，画船箫鼓闹青春。
思乡,想家,其二,世儒多户牖，家学自渊源。处士名兼美，先王道益尊。黄金散闾里，白玉掩丘原。猿鹤空凄怨，清江绕故园。
山水,想家,游少林寺,步入金沙地，相邀坐竹林。僧归青嶂寂，龙卧碧潭深。石涧流春乳，松堂落午阴。高怀殊未已，临别更沈吟。
战争,想家,夕次蒲类津（一作晚泊蒲类）,二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。
思乡,想家,晚次狮石,水宿栖岩际，乡心望斗横。船头鱼夜跳，江口雁南征。为报村居近，遥传鸡犬声。孤怀愁不寐，秋意转分明。
思乡,想家,永嘉元日,官舍红梅放，繁花一树春。谁怜元日会，无复故乡人。
思乡,想家,贫叹,贫到今年极，萧然四壁家。弊袍生虮虱，粗饭杂泥沙。浩浩乾坤大，茫茫岁月赊。故乡烟水窟，别拟卜生涯。
田园,想家,武林翁康怡进士于吴橙斋所见余黄叶村庄卷谓得古人之法诧为必传以宣德纸徵画藉销长夏并题而归之 其一,岩阿绝?窱，凿翠爱楼居。贪看云霞色，采芝随荷锄。神仙那可得，时复近清虚。
悼亡,流泪,哭刘岳卿,曾说幽栖地，君家近接连。要携邀月酒，同棹钓溪船。遽尔悲闻笛，真成叹绝弦。林猿催老泪，为尔一潸然。
思乡,想家,寄星峤,蜀道青天万里行，栈花峡草听猿声。乡心寄与峨眉雪，应作春流过石城。
山水,想家,游龙门回投超化寺二首 其二,还邀二三子，共到凿龙游。冷壑泉初动，春岩气欲浮。竹藏深崦寺，人渡晚行舟。始觉山风急，归鞍不自留。
思乡,想家,其三 少年行四首,弓背霞明剑照霜，秋风走马出咸阳。未收天子河湟地，不拟回头望故乡。
悼亡,愁绪,哭赵子夷县丞二首 其一,海内宗盟盛，振振乃好修。伤心终契阔，回首近从游。才学年方壮，声猷志未休。人琴遽如许，歌罢玉溪流。
思乡,想家,同君肃少仲公绍开先诸子饮舍弟惟仁宅赠歌者,故园杯酒肯辞频，今夜云间月色新。不信清歌能醉客，莺花曾见五陵春。
咏物,哀伤,蝉,性洁应知饮露清，翠绡为翼蜕来轻。高槐残雨凄清韵，疏柳斜阳断续声。逐鬓巧添歌女媚，制冠偏助上官荣。长吟不独能惊梦，更恐秋来动旅情。
怀人,哀伤,岁暮寄任开宗,忆昨与君别，郭西春草繁。云何岁月驶，霜雪满郊原。寒花委空谷，落木依荒园。故人天一方，愁思连朝昏。代马方独嘶，黄鹄正孤骞。素谊弗获展，寸心讵可谖。新诗遣中怀，短札诉离言。天寒久羁旅，勉力且加餐。
战争,哀伤,邻有戍将未归观其家人寄书为述所怀,十年征战度天山，寂寞空闺独掩关。鸿雁书回何日到，犬羊巢尽几时还。窗前花落青春晚，户外莺啼白昼闲。为语封侯须及早，风尘容易鬓毛斑。
思乡,想家,忆归,种德堂前太史坊，受恩天地未称扬。病来老马临阶泣，不解衔环忆故乡。
战争,想家,酬程定塞提刑,衰疲敢惮守边州，老去光阴似水流。塞马春深无苜蓿，田家雪足望麳麰。清笳只解添乡思，白酒聊堪解客愁。独喜平刑贤使者，能将德庆绍箕裘。
思乡,想家,其十,雨洗芭蕉叶上诗，独来凭槛晚晴时。故园虽恨风荷腻，新句闲题亦满池。
闺怨,愁绪,魏宫怨,掩袂高台上，春风散绮罗。西陵望不见，明月照漳河。
思乡,想家,题翠轩（雍正本，光绪本作竹）,渊明旧隐名栖真，中有栖真闲道人。庐山咫尺脚不到，开轩种竹清且新。我到山中越三宿，似与道人缘分熟。皇恩若许归故乡，拭眼重来看修竹。
怀古,想家,金陵怀古,落木萧萧雁影稀，秋风江上立斜晖。三山二水依然在，万户千门尽已非。商女有花歌白下，谢家无燕认乌衣。城南城北经行遍，独傍秦淮夜月归。
思乡,想家,过大关,连山如水涌，起伏皱波纹。窄径穿林薄，微光照夕曛。荒村茅店古，石涧细流分。风景故乡近，遥遥南岭云。
思乡,想家,次韵远猷旅夕二首 其一,西风满眼莫登楼，回望乡关去末由。晚色不催金络马，夜灯空梦玉搔头。梁王行识相如赋，楚国方悲宋玉秋。万里长途知不晚，一杯聊为老人留。
山水,想家,游衡山二首 其一,淩晨出西郭，草明露未晞。山翠拂人面，荷风侵客衣。纵观心亦爽，选胜愿无违。直造祝融顶，手携星石归。
思乡,想家,春日旅舍,未识东西南北路，青春白日坐销难。如何一别故园后，五度花开五处看。
战争,想家,阙题,异族凭陵起塞边，万家灶突久无烟。愧他胡马三千骑，占我河山二万年。故国衣冠沦草莽，汉家儿女若颠连。着鞭空负祖生志，是日如归带血旋。
送别,失意,送从弟蕃游淮南,读书复骑射，带剑游淮阴。淮阴少年辈，千里远相寻。高义难自隐，明时宁陆沈。岛夷九州外，泉馆三山深。席帆聊问罪，卉服尽成擒。归来见天子，拜爵赐黄金。忽思鲈鱼鲙，复有沧洲心。天寒蒹葭渚，日落云梦林。江城下枫叶，淮上闻秋砧。送归青门外，车马去骎骎。惆怅新丰树，空馀天际禽。
思乡,想家,客夜（时新遣病奴归故第，四句及之。）,函关剑阁太岧峣，没马尘中自暮朝。剩有琴书千里共，更无僮仆一身遥。客衾澹定忘寒暑，乡信重翻破寂寥。却忆故园诸弟妹，红灯聚语鬨深宵。
思乡,想家,乘月行定州道中有怀表弟顾世安,绝爱丰标玉有烟，故园分袂已多年。如何今夜春宵月，辜负金台共被眠。
田园,想家,山村,重倾浊酒走惊魂，通德来归故里门。年始二毛逢丧乱，家馀百口倖生存。眼中精卫无沧海，劫外鹪鹩有小园。跃马鸣骹豪气在，布衣耕钓自山村。
思乡,想家,严寒自遣,严寒小阁掩书窗，坐拥珍裘旧骕骦。藉释冰花烘?砚，自浇梅蕊试温汤。茗香澹泊消长夜，妻子团圞话故乡。我本疏慵粗解事，六街风雪看人忙。
思乡,想家,四月廿七日有感 其一,桑阴幂地水侵秧，忆在长安望故乡。今日一杯桑下醉，不知何以答穹苍。
思乡,想家,赠中杂感,丛山虎豹走斑斑，石砦柴门昼亦关。旧俗敲残铜铸鼓，南风吹瘦月成环。诗情渐冗能为祟，海色无多莫洗颜。紫蝎金蚕愁蛊毒，故乡惟冀得生还。
思乡,想家,沙寒,沙寒兼白石，瀼断入青溪。硖雾连山暗，江云出水低。远游殊俗倦，归路故乡迷。日落荒原上，城乌已复啼。
战争,想家,塞上词,漠漠黄沙隔汉关，西风狐兔满西山。喧阗笳鼓随烽火，知是将军夜猎还。
咏物,惊讶,石,拳石当轩玉色寒，雨苔蚀尽鹧鸪斑。也知好事无真见，不看真山看假山。
田园,愁绪,探梅至东村,乞得残骸已累年，柴车破弊不堪悬。闲愁正要供诗思，小疾何妨省酒钱。忍事渐多心混混，贮书虽少腹便便。今朝偶有寻梅兴，春色争来拄杖前。
思乡,想家,其十一 （羁宧）陆平原机,无能远营道，方将近托身。博望既承命，桑梓当辞亲。去去遵北渚，遥遥眷南津。脩途束鞶厉，轻车越梁陈。朝为田野民，暮为讲读臣。承华多俊髦，率昔邹枚人。追随颇自惭，俯仰向三年。仆夫驾我车，散虑循洛川。因之望故乡，纷纡莽秋烟。沉思郁谁语，慨叹私自怜。抗怀二疏传，超哉非偶然。
思乡,想家,晚晴,鸣雨止复作，萧然天气清。西风吹木落，野水入河明。岚影含初旭，林光讶晓晴。愁窥秋草色，忽起故园情。
思乡,想家,小湖枕上,万壑濛濛雾不开，扁舟梦逐故乡回。恼人最是滩头水，夜半潺湲带雨来。
田园,思念,访蔡广德道卿未至州数里阻雨留宿田家,草舍托荒陂，瞑投不自知。离心分雨夕，同气阻风期。烛影坐中暗，江城望处疑。如何咫尺地，犹自劳相思。
怀人,思念,答成都虞子韶钤干寄书信兼示近作（子韶名刚简，丞相雍公之孙也）,珍重西来双鲤鱼，更传佳句起愁予。相思已是五年别，多愧先无一字书。欲话锦城疑是梦，谁怜霜鬓不禁梳。青毡黄閤君侯事，早拟相逢倘下车。
悼亡,流泪,哭子安兄四首 其一,拙宦空牵世，沉忧易损年。攀荆馀敝宅，让果荐灵筵。物化成千古，人亡隔九渊。平生佩刀在，感赠独潸然。
田园,想家,田家杂兴二首 其一,深村犬迎吠，曙色行者稀。归人自城市，负荷返柴扉。耒耜颇整理，蓑笠亦庶几。朝来拨春陇，泉脉流微微。菖蒲亦已生，屋角梨花飞。物候有如此，东作慎无违。
思乡,想家,梅关忆罗浮书屋,去年经此长安路，满岸寒枝缀香絮。今从此地故乡归，几阵轻风带微雨。转头世事不堪论，白猿洞口愁黄昏。侬家正在罗浮下，欲去携家卧白云。
思乡,想家,西归中秋夜宿三泉寄仙之公南,日涉征涂信马前，鸿飞时节几怀贤。青山渐向故园近，皓月更临归驿圆。四乘光荣惭太子，一箪穷陋本颜渊。江皋上客红莲幕，犹荷明恩未弃捐。
闺怨,恐惧,浣溪沙 春闺,薄暮轻寒上画衣。金炉一缕篆烟微。断魂来去是耶非。蛱蝶花间蛱蝶舞，杜鹃枝上杜鹃啼。今宵又恐梦魂稀。
田园,哀伤,秋霁出游白马湖兼到近村杂成十绝句 其一,出郭真成烂漫游，水村随处寄悠悠。眼明初见湖边路，苍莽风烟一片秋。
思乡,想家,寒溪,溪名偶与故乡同，恍觉家山在眼中。定自今宵更愁绝，又飞清梦过江东。
思乡,想家,赠虞十五司马,远师虞秘监，今喜识玄孙。形像丹青逼，家声器宇存。凄凉怜笔势，浩荡问词源。爽气金天豁，清谈玉露繁。伫鸣南岳凤，欲化北溟鲲。交态知浮俗，儒流不异门。过逢联客位，日夜倒芳尊。沙岸风吹叶，云江月上轩。百年嗟已半，四座敢辞喧。书籍终相与，青山隔故园。
田园,想家,西村诸社友见访雨夜分得微字,门外泥深草路微，满江风雨暗斜晖。春潮正急不可渡，有酒相邀且莫归。野服奚囊留竹桁，茶烟山影共柴扉。重招更有荼蘼帖，烂醉花前愿岂违。
思乡,想家,其三 酬菊,平生百不偿所愿，惟爱秋英愿独偿。何以报之花九锡，谁其云者雁孤翔。黄金战罢先皇甲，紫绶勋垂岛国章。有酒自浇诗自唱，故园明日又重阳。
思乡,想家,赠郑叔异,谷口风流有子真，故园松竹晚逾亲。绨袍晓带烟霞色，蓬径秋兼芋栗贫。下榻郡斋清漏永，传经幕府绛纱新。翟公门巷罗堪设，载酒时能访野人。
悼亡,哀伤,哭亡夫,亲老妾心悲，哭君无尽期。月圆分镜日，雨滴断肠时。生死魂难聚，幽明路已歧。纵为华表鹤，留语复谁知。
思乡,喜悦,午日同群从泛舟横渡,澹荡浮光倚槛生，偶乘芳节振长缨。游兼文酒还诸彦，兴入烟霞是旧盟。荔子珠悬江树转，兰桡龙划海潮行。欢娱信美元吾土，白雪赓酬万古情。
田园,失意,村居 其一,出门非我意，岁月感蹉跎。九十余将半，八旬母渐过。家贫难养志，心苦托行歌。静想谋生计，终宵起亦多。
怀人,想家,病中寄方文敏,一秋已过春复回，柳条梅萼定相催。淮南病客惟高卧，雪后故人今不来。诗卷暮年愁总废，烛花清夜喜还开。东轩风月与谁赏，新酒双行琥珀杯。
怀古,哀伤,怀古,乘暇须登百尺楼，兴亡满眼思悠悠。天高地下今犹昔，暑往寒来春复秋。世事无情毛鬓改，关河有路利名忧。遥思广武英雄日，赤壁烟消酒一瓯。
思乡,想家,其二,隔江风阻故乡山，怅望登高不可攀。未识沧桑荒世界，几人落帽事情间。
战争,孤独,调李京兆克庵备边疏,清时共爱玉门閒，岁岁名王事款关。何限乘轩邀上赏，几谁越俎议行间。消磨细柳将军垒，无恙燕支妇女颜。壮尔筹边多胜算，先声今巳到天山。
山水,喜悦,登横山小亭,峰岩高削壁，崖下小亭幽。仄径穿云入，清泉喷石流。万山环四面，一塔俯千秋。险堑应天设，登临壮胜游。
思乡,想家,舟中,秋风起遥岸，归思夜来生。今朝竹西水，尽作故乡声。
怀人,想家,寄中都故人,千山叠叠高入天，中有缥缈之神仙。壁立烟容风虎卧，林深洞启云龙潜。长安诗翁有健笔，蜀道客子无新篇。尺书万里寄天远，万一故人曾我怜。
怀人,哀伤,寄谢景英参议①,故人不见吾何适，欲见其人已异乡。魂梦半年皆草草，鬓毛一别益苍苍。筹边淮海何迟暮，乘障湖湘亦阻长。及此居闲宜问讯，题书须待满林霜。
思乡,想家,秋晚即事,寥历天高雁度迟，满城砧杵动凉飔。悽情庭草花开后，澹荡秋光病起时。桂寄空山寻老衲，兰移温室属场师。故乡书到重阳近，疏菊寒蓉问短篱。
山水,想家,游龟山,日夕来山寺，烟萝锁翠微。银河峰顶落，玉屑树头飞。倒石横沙涧，欹花半钓矶。云深堪屏迹，僧老解忘机。内府携家酝，高人进野薇。峦回栖宿霭，酒满恋馀晖。竹坞嘶骢马，禅猿啸石扉。金徽惬心赏，相待月明归。
思乡,想家,细雨,萧洒傍回汀，依微过短亭。气凉先动竹，点细未开萍。稍促高高燕，微疏的的萤。故园烟草色，仍近五门青。
悼亡,想家,哭李群玉,酒里诗中三十年，纵横唐突世喧喧。明时不作祢衡死，傲尽公卿归九泉。
思乡,思念,题沃洲吕侍御画四首 其一 江山岁晚,北风翻送雁南翔，辛苦时时一望乡。莫为无书远相忆，已将高节彻冰霜。
思乡,想家,和太傅邓公归游武当见（原缺，据四库本补）寄,三提相印代天工，邓国归来耀本封。此日神仙丁令鹤，几年霖雨武侯龙。酬恩定得祠黄石，谈道须期会赤松。莫虑故乡陵谷变，武当依旧碧重重。
思乡,想家,采石阻风,扁舟何太阻，采石自东流。雨雪经旬暗，风涛尽日愁。心飞京国路，梦绕故乡楼。指点骑鲸处，聊为吊古留。
闺怨,恐惧,闺人制衣,何因置缃帙，复此制罗衣。帘丝荧逗火，檐网露悬晖。意懒唯凭几，心虚更放帏。语停闻雁度，镫小任蛾飞。野服殊今制，愁要改昔围。还须卧砂碛，迟尔寄金微。
思乡,想家,其四 1911年以前之作,乡心飞渡楚江天，江月空寒笼暮烟。今夕定饶云水梦，去年曾醉酒尊边。匆匆秋色催人老，一一箫声扰客眠。遥识故园游钓侣，晚风吹上渡湖船。
思乡,想家,归故园二首 其一,坐叨厚廪傍吾家，此去吾家百里赊。圣主恩深难报处，四时得看故园花。
战争,想家,其二,陇上征夫陇下魂，死生同恨汉将军。不知万里沙场苦，空举平安火入云。
战争,想家,高司农赵宪使共游崆峒山二首 其一,并马崆峒天地悬，蓟门楼堞渐苍然。千峰北断祁连色，万井东回碣石烟。倚杖白云窥槛外，振衣明月坠松巅。频誇斥堠无烽火，屈指单于出塞年。
思乡,想家,春日观漳源,春晴五马踏郊墟，为爱名泉顾草庐。白露漫溁山径滑，和风轻入柳条舒。一泓伏地来星汉，几派分流到尾闾。忽忆大明湖水曲，故园松竹近何如。
思乡,想家,浣溪沙·余自客金阊，五见岁华矣。每以小词纪之。丙午岁不尽夕，闻箫鼓声，不寐。明日感占此解,一片吴坊叠鼓音。椒盘无味酒慵斟。玉梅红袅鬓边簪。别袖漫沾沧海泪，扁舟不系故园心。风帘残烛独沈吟。
战争,哀伤,平越道中,野戍荒烟击柝悲，罗施诸部隔山菑。烽墩近路催行骑，松嶂连云护汉旗。迁客自怜边塞略，旅怀多负薜萝期。行行满目荆秦道，白石黄泥起暮思。
思乡,想家,抵都岁除,五年寒梦觅东华，一卧沧江岁月赊。人海再来疑隔世，客衣初浣似还家。清时事业期中隐，残律风光爱晚花。独有乡心畏南雁，峤山春信断芦笳。
怀人,孤独,寓居传小楼怀以成,故人何处舣兰舟，谁念西窗客滞留。赖有嫦娥怜寂寞，流光偏照读书楼。
思乡,失意,麻六甲中国山侨冢累累有感,海外犹留中国山，得埋骨便等生还。死心莫漫思吾土，天正残民如草菅。
思乡,想家,乍雨,乍雨消炎燠，莲塘春色生。青开平野望，香送百花清。乳雀频将子，山蜂远趁晴。故园风景在，潇洒欲忘名。
山水,想家,登金山 其一,山秋木叶翠将收，憩棹扶携到上头。天柱中悬南北影，海门西拒古今流。层云锡响空王坐，落月珠明帝女游。便欲休餐旬日住，千帆风色使人愁。
怀人,想家,怀林鸿,寒月照古树，朔风吹城楼。如何咫尺居，致我千里愁。俯景暂自遣，浩歌无与酬。思君若逝水，旦暮长悠悠。
思乡,想家,题蒋主善梅,蒋氏传家秉清白，住在金陵大江侧。三径风流松菊存，别有梅花春意繁。开轩正对花林下，襟抱冲和兴潇洒。香浮丹鼎雪融初，影转琴床月明夜。自承徵诏戴朝冠，朝朝拜谒趋金銮。故乡迢遥隔烟水，十年梦绕梅花寒。閒暇从容咏清句，节操从知凛贞素。嗟余同是爱梅人，何时归赏江南春。
田园,想家,山村晚归,夕烟低罥绿杨丝，路畔酴醾落几枝。廿四番风春到尾，初三夜月细如眉。依稀人语樵还舍，轣辘车声犬吠篱。城郭归途犹十里，吟诗不觉马行迟。
怀人,思念,至楚怀慎汉公,抱瓮何许欲灌园，独怜帆腹会孤掀。双轮有蒲良未好，束帛加璧安足论。少日读书守贫巷，异时簪笔登修门。相思徒吟老驼句，不见君来欲断魂。
思乡,想家,春色将还无端兴感风前花下率意口号汇而录之 其一,雷惊露断燕飞还，意兴无端似转环。三月春阴山阁暝，一庭花气荜门闲。片云孤出难成雨，野鹤闲飞易返山。底事流莺相唤急，故园归到又江关。
山水,想家,登嘉定儒学后山先天阁阁为黄冠所据自国初至今知州瞿刚乃取而归之儒学遂易今扁,朱檐矗矗耸山巅，一目全收万里天。观物可探康节学，凭虚谁悟子云玄。春深坛杏当窗看，夜半仙藜隔座然。佳胜陆沈馀百载，只今才见集英贤。
思乡,想家,晴晓,最忆山中桂树林，早春无日不登临。衣冠并集吾庐盛，旗鼓俄分将垒沈。山色故乡青未了，鬓毛新岁白相侵。物情自觉伤怀抱，野鸟弄晴空好音。
思乡,想家,沭阳古渡作,日落问津处，云霞残碧空。牧牛避田烧，退鹢随潮风。回首故乡远，临流此路穷。翩翩青冥去，羡彼高飞鸿。
怀人,思念,忆元九,渺渺江陵道，相思远不知。近来文卷里，半是忆君诗。
怀古,失意,古迹任嚣城①,我闻南海尉，亲拜秦皇命。如何垂死日，独速龙川令。萧曹岂伊人，骤授侯王柄。累累百雉城，遗迹了无證。惟馀偏伯风，飒飒生五岭。
思乡,想家,示侄淇,分符江左力难支，窃食琳宫得禄迟。淮上故园生杞棘，江边大将列旌旗。未知疏傅挥金日，正是公孙脱粟时。为报阿咸休怅望，十年穷巷困朝饥。
山水,想家,登灵山寺汲泉试茗,三年两过灵山寺，今日初尝峡口泉。井脉但凭岩叟说，茶经曾记岳僧传。一身病肺嗟岐路，千里归心向洞天。自笑不如清涧水，时时流傍碧峰前。
思乡,想家,喜又微侄自南昌归,共客洪州幕，回头十五年。未成宗炳卧，各有尚平牵。身健贫何碍，吟深句必传。故乡稀酒伴，日日望归船。
思乡,喜悦,次韵子瞻馀杭法喜寺绿野亭怀吴兴太守孙莘老,信美非吾土，三吴一水中。亭高望已极，舟入去无穷。朝市知安在，湖山信有功。遨游逐凫鸭，饮食数鱼虫。波浪喧朝夕，梅烝变绿红。逢人问京洛，去国长儿童。同舍情相接，邻邦信屡通。相邀欲相过，道里讯溪翁。
思乡,愁绪,感秋三绝 其一,秋思乡愁两苦辛，每临西北望秋云。此生更老情终在，谁为寄声千里人。
田园,想家,村家,茅檐亦不寒，粝饭亦得饱。田妇无装束，何必城中好。日斜抱犊归，喜尔无牙爪。
怀人,哀伤,病中有怀子贞九韶,老病怀思只故人，故人疾病总酸辛。如何得似平康步，选胜寻幽处处亲。
思乡,想家,得周伯恬书检授学博,惭愧阳湖老斲轮，青毡还汝自由身。缄书远道来相慰，欲挽衰颜作好春。得意鹓鸾争健举，故乡鱼鸟颇疑嗔。吴趋越峤乌藤路，剩喜间官作主人。
思乡,想家,雨后君山野步,一缕初晖泼眼明，独行江路喜新晴。水当腊去青浮岸，山到春来绿进城。楚相祠空汀草合，吴娘船过浪花平。故乡风景殊佳绝，底事终年爱远征。
山水,失意,登道场山,木杪垂虹石径横，葱青隐约见飞甍。苍烟近带罗山秀，紫气遥含震泽晴。何代高禅闻伏虎，有时清梵接啼莺。暂来不为乘幽兴，道是春畬蚤已耕。
思乡,想家,其二,江口移兵日，山中散砦时。一家俱念尔，孤客定依谁。秋早衣裳薄，时危去住疑。故园久残落，犹恐未全知。
怀人,想家,书怀寄郭正,侨籍依三辅，愁颠遍二毛。星灰对遒尽，泪卷掩劬劳。并叹丝兼路，都捐笔与刀。思旌初不定，离绪仅堪缲。丑是流离子，材真朴遬曹。未成虞弁进，旋似郭竽逃。邑聚巑岏合，都城郁律高。惟馀故人意，恋恋剧绨袍。
思乡,想家,其三,蚤岁飞荣应宿郎，至今鸡舌尚含香。未应驷马誇流俗，只为慈亲乐故乡。
闺怨,思念,秋闺思四首 其一,天上嫦娥也可怜，广寒宫里夜孤眠。早知人世相思苦，不若移居桂树边。
怀人,哀伤,途中寄徐录事（比以王书见赠）,落日风雨至，秋天鸿雁初。离忧不堪比，旅馆复何如。君又几时去，我知音信疏。空多箧中赠，长见右军书。
怀人,思念,和鲁季钦别后寄,盍簪经岁遽分襟，夜夜相思梦里寻。寄远正惭无好语，开缄忽喜得高吟。感君不替绸缪意，使我还销鄙吝心。他日相逢重把酒，莫辞蘸甲十分深。
思乡,想家,景灵宫闻子规,今年未有子规声，忽向宫中树上鸣。告诉落花春不管，裴回晓月恨难平。斜风细雨又三月，柳絮浮云空一生。岂不怀归归未得，倩渠传语故园莺。
送别,哀伤,夏末留别洞庭知己,清秋时节近，分袂独凄然。此地折高柳，何门听暮蝉。浪摇湖外日，山背楚南天。空感迢迢事，荣归在几年。
怀人,愁绪,岁暮独坐书怀四首（选三） 其一,岁尽愁难尽，情深虑转深。生涯贫且贱，忧道古犹今。岂为求名论，空惭济物心。斯文如未坠，千载有知音。
山水,想家,游石钟山次晦山大师韵二首 其一,天地来双屐，江湖壮此峰。怒涛从齧石，幽涧欲闻钟。径转迷荒雉，岩虚凛蛰龙。云帆看不极，万里拓心胸。
思乡,想家,苦蚊,夜永横参斗柄翻，流萤寂历更无喧。惟馀白鸟欺人甚，不放离人梦故园。
思乡,想家,九日奉柬刘方东,高秋寂寞逢佳节，尽室飘零愧苦颜。那有茱萸分客舍，偶随贝叶落禅关。故园细雨黄花外，绝塞愁云落木间。多谢高情相慰藉，若为携酒上青山。
思乡,想家,同黄淳甫盛仲交余伯祥过天界寺苇航竹馆,东林曾有翠华游，别院风驱万竹秋。经品旧从天竺至，禅栖应待许询詶。山开气色皇居近，潮转寒声大地流。依止空门犹未得，干戈遥动故乡愁。
怀人,思念,怀孔御史 其一,曾向严亲旧稿中，睹君尺牍语舂容。知予大过深增惧，几度相思细省躬。
思乡,想家,其二,自从通籍傍皇家，归梦终宵绕海涯。遥忆故园登赏处，几秋辜负此黄花。
思乡,想家,九日左公招郭北登高,篱边不见菊花开，门外时闻慧远来。万里风沙愁黯黯，相携莫上望乡台。
战争,喜悦,解酋行,都昌县南乾沙上，射雁者谁三五群。毡帽红裘黄战裙，云是解酋官达军。沙下北风吹舰旗，边军欢喜家军悲。朝廷日夜望俘至，雪冻酋船犹住兹。县官逃走驿官啼，要钱勒酒仍要鸡。姚源遗孽尚反覆，尔曹不得誇辽西。
山水,孤独,游山寺,盘纡细路仅能通，断壑危桥渡几重。横岭尽头方见寺，乱云深处忽闻钟。黄昏古屋翻飞鼠，绿净寒潭隐蛰龙。惭愧居僧还好客，邻家乞粟备晨舂。
战争,哀伤,秋大阅呈月湖先生,将兵还似将风骚，军帐从容自不劳。鼓角悲风肃人马，旌旗蔽日闪弓刀。折冲正自烦樽俎，急檄宁闻借羽毛。洗眼临淮新号令，凭谁挑战醉挥毫。
怀古,想家,和成纪善许州怀古,汉季英雄总不如，开屯迁许造邦初。水生江口愁难渡，火烈矶头怨未除。月照禅台文甓断，风穿献庙玉床虚。寒烟衰草繁昌道，欲读残碑几字馀。
怀人,思念,寄梁计部孔适比以崇安令召入,幔亭仙吏入班司，十载重来睹汉仪。宫鹊尚随玄武仗，江云长护定昆池。青溪把酒游偏洽，画省裁诗出每迟。君见白门千树柳，风烟何处寄相思。
山水,失意,游五老峰四首 其一,积有耽奇癖，登山好问源。不辞千嶂迥，独访一峰尊。飘袖连飞鸟，攀萝学挂猿。累累冈阜起，坐阅尽儿孙。
思乡,想家,得崔子玉书并诗赋答,客梦迥悬南海月，乡心故恋北山薇。鹏程建翮看今始，鸟道长鸣笑昨非。多难况逢需用切，壮怀休道宦情微。风尘我亦仍留滞，何日重逢上路騑。
田园,想家,春晚泊船江村,芳草青青古渡头，渔家住处暂维舟。残花半树悄无语，细雨满天风似愁。家信不来春又晚，客程难尽水空流。自怜爱失心期约，看取花时更远游。
怀古,喜悦,金谷园,綵楼歌馆正融融，一骑星飞锦帐空。老尽名花春不管，年年啼鸟怨东风。
思乡,想家,其二,独宿江城梦故园，一襟尘土满啼痕。老亲不想痴儿在，剪纸应招客路魂。
思乡,想家,其二,秋来曾憩石桥松，又入盘纡滞短筇。积雨烟光分远近，平林树色变秋冬。白云红叶前村路，残日寒鸦傍晚钟。如此好山留未得，故园落尽碧芙蓉。
咏物,孤独,荷花,荷花宫样美人妆，荷叶临风翠作裳。昨夜夜凉凉似水，羡渠宛在水中央。
田园,想家,况村道中遇雨戏答诸公得云字二首 其一,水亭沙幂忽离群，岚树烟村晓未分。鹤驭重过愁赤暑，隼旟偏惯湿青云。倾盆注玉应怜我，把酒赋诗还忆君。不怯冲泥为清道，前驱那复拥三军。
思乡,想家,与薛君采夜语,入夜杯仍把，论交泪暗挥。醉怜山月上，愁对海云飞。江汉三年阻，风尘万事非。故乡南北远，犹恨不同归。
思乡,想家,雪天,故乡千里梦，往事万重悲。小雪沈阴夜，闲窗老病时。独闻归去雁，偏咏别来诗。惭愧红妆女，频惊两鬓丝。
思乡,想家,暮秋喜友人自京回,秋风黄叶雁临关，客路微霜感别颜。莫叹故园芳草积，西湖能有几人还。
田园,想家,江村晚眺二首 其一,数点归鸦过别村，隔滩渔笛远相闻。菰蒲断岸潮痕湿，日落空江生白云。
思乡,想家,项亭,不修仁德合文明，天道如何拟力争。隔岸故乡归不得，十年空负拔山名。
思乡,想家,江上书情,乱萤飞不停，独鸟栖还起。若说故乡情，深于大湖水。
悼亡,失意,哭少时同学某①,少日低飞各羽翰，几年茵溷不同看。竟缘无食填沟壑，终古衔羞在肺肝。蚁战莫偿三北耻，蚕僵更吐一丝难。寡妻弱子知何倚，雪虐风饕可耐寒。
思乡,想家,其二,微凉小馆寄墙东，树影泥香尽日封。春到九分人梦梦，花留一片转秾秾。叩门大率皆凡鸟，吊古无端忆醉龙。老至渐多荏苒叹，故乡霞外隔千峰。
怀人,思念,寄叔静,马上清明南郭别，山中长夏几相思。茅斋疏竹生秋意，可是良宵对榻时。
思乡,想家,夜凉,玉露凉生昨夜秋，芙蓉香老柳枝愁。故园归思知多少，卧听残更转戍楼。
战争,想家,大名王仲木从梅侍御西征奏凯北旋赋此壮之,十年裘马客长安，杖荣从军戍贺兰。桓典霜威开幕府，陈琳檄草据征鞍。铙歌出塞边沙白，烽火登城汉帜丹。谁道护羌诸校在，功成今日属儒冠。
思乡,想家,寄乡友沈文用,沈家林馆最清幽，曾伴相知载酒游。宦迹北驰才隔岁，乡心南望几经秋。芳春桃李开花未，深夜壶觞醉客不。羁绊无能寻旧约，题诗聊为主人酬。
怀人,哀伤,张玄超自海上寄书问连城生消息,若问青楼娼，芳年二八强。轻罗不遮面，绣户自焚香。对客时题句，怀君每断肠。倘能贻锦字，犹胜梦高唐。
山水,孤独,游报恩寺访恩上人,蹑屧登金地，逢师一语同。此生元似幻，无色不成空。慧日开灵境，慈云护法宫。未须谈六代，禅藻在江东。
思乡,想家,解组书怀,自笑操刀拙，经年客梦长。乡心传雁字，宦辙险羊肠。老去花朝露，归来菊晚霜。莫荒畦畔秫，寄语旧高阳。
思乡,想家,桃源舟中闻雁,山郭桃花乱欲飞，满篙新水漾鱼矶。望乡不似沙头雁，一度春风一度归。
闺怨,想家,代闺人新月,夫婿远邀勋，金鞍西入秦。空闺见新月，终夜惜青春。似镜难全掩，如眉不解颦。为衔将落影，持照未归人。
战争,想家,其二,青海城边秋草稀，黄沙碛里夜云飞。将军不寐听刁斗，月上辕门探马归。
思乡,想家,新正初三日上遵化文星阁出南城游龙山寺归途见口外人来遵贸易即景吟成一律,圣化通殊俗，商廛会远方。四围车作堵，白物毳为囊。言语翻重译，饔飧尚故乡。文明瞻上国，新制好冠裳。
思乡,想家,七月十二日由张王港至永乐桥，同裕昌孙作,荻芦瑟瑟柳毵毵，此日逃生已不堪。莫向港头高处望，乡山都在大江南。
思乡,想家,题潘相国《花瑞图》①,天上台星耀，人间宰辅尊。一时征瑞集，三朵表花繁。旷代符嘉兆，新芳画故园。金瓯邻早卜，彩笔谱重翻。欲剪云为叶，从知桂有根。蓬莱初接荫，桃李况盈门。世业羹调鼎，宾筵酒满樽。春风三十品，细与众香论。
思乡,想家,其二,问我何厨传，珍鲜满故园。笋方青剥指，茄欲紫垂拳。
咏物,想家,月,为月一登楼，长风更试秋。水摇城阙迥，河带斗星流。古木萧萧下，閒云淡淡浮。秪应今夜景，能破杜陵愁。
思乡,想家,其九,经岁离故园，青林思飞绕。旧松长更高，新竹生渐小。
思乡,想家,寒食,草草随时事，萧萧傍水门。浓阴花照野，寒食柳围村。客袂空佳节，莺声忽故园。不知何处笛，吹恨满清尊。
怀人,惊讶,和可庵见寄韵,蜃境平生梦，名场逝水川。相逢惊白发，一醉仰青天。浪出疑鸥笑，遄归伴鹤眠。故人知道意，珍重寄诗篇。
思乡,想家,清溪夜泊,清溪山驿夜维舟，沙白江寒带月流。知到故园馀照在，有无人上盍簪楼。
思乡,想家,思橘轩，为悟空叟长老赋,侍书遗墨函封在，思橘名轩示不忘。往事百年同逝水，斯文一语有馀光。风流大抵输前辈，臭味还应是故乡。嘉树未知培植后，只今百果许谁尝？
思乡,想家,宿深溪驿去广右界只一程,北户书频到，南云雁不飞。试评骑马路，何似钓鱼矶。击柝黄茅店，篝灯白竹扉。故园桑柘暖，亦有稻粱肥。
田园,喜悦,田园四时 其一 冬,田家岁事霜飞后，五种收成十分有。征输早了吏不来，柴荆昼掩閒鸡狗。儿童饱暖欢呼走，堂上樽罍湛春酒。力耕岁晚足馀欢，五陵裘马真游手。
思乡,想家,夜泊望梁山,天门中断两山空，一片孤帆落晚风。莫向秋江望明月，故乡千里月明中。
送别,想家,留别丘为①,归鞍白云外，缭绕出前山。今日又明日，自知心不闲。亲劳簪组送，欲趁莺花还。一步一回首，迟迟向近关。
山水,喜悦,登小姑山和何礼部韵,宦游久忆惬登临，此日凭高快赏心。水尽平湖空外落，天开绝岛望中沉。仙人游佩春云染，神女宫鬟晓雾侵。却羡渔舟烟浦笛，数声何处答清吟。
思乡,想家,其四,故乡今已到，更有醉中乡。儿解腌蒲俎，妻能录酒方。朝朝九酝里，日日七贤旁。莫笑馀全懒，栽花雨后忙。
思乡,想家,其二,芳筵高会听鸣笳，徙倚疏篱感岁华。九日已过南浦雁，一尊还对故园花。繁英烂漫迎人冷，疏影萧条向月斜。白酒东篱成往迹，千年秋色落谁家。
思乡,想家,阻风涛湓浦舍舟由山北以归,自发郎官湖，挂席如江练。系舟浔阳郭，风涛中夜变。携孥坐菰蒲，惊叹杂凫雁。明当度山椒，聊宽故园眼。
思乡,想家,和赞虞中丞闱中即事韵①,人情阅历岁华深，卅载京尘宦海沉。翻白愧遭当道眼，惊秋又动故园心。身羁老骥闲中枥，响閟焦桐爨下音。齧足入舟翻自悔，将归琴理个中寻。
思乡,想家,寄阳朔友人,桂林须产千株桂，未解当天影日开。我到月中收得种，为君移向故园栽。
咏物,想家,题兰,我家住近东山麓，清露兰丛如膏沐。好风披拂来深林，香气袭人端可掬。我今游宦已多年，回首故山想芳躅。可堪原野草连天，蒿艾蓬萧满人目。
咏物,想家,咏燕,画阁深深帘额低，双飞双语复双栖。绿杨门巷春风晚，青草池塘细雨迷。趁蝶有时穿竹坞，垒巢终日啄芹泥。托身得所谁相侮，养子年年羽翼齐。
思乡,想家,题王仲文临清阁卷,高阁留宾酒满杯，秋风千里雁初来。故园松竹平安在，天际归舟不用催。
思乡,想家,其二,几年为客历风霜，每见南人问故乡。料得江门烟景在，青山如染映斜阳。
咏物,流泪,雪,穷冬那得许奇观，疑怪重衾夜更寒。正烂漫花随处有，不坚牢玉暂时看。上章谒帝应留得，下令教儿莫扫乾。岐路杨朱定垂泣，东西南北总漫漫。
怀人,思念,寄严文炳① 其一,故人千里远，论心未遐弃。不谓江淮隔，尺书雁能寄。春风生展掩，满慰别后意。陈义凛冰霜，不独相思字。
思乡,想家,王继阳朱康侯同载下富春漫赋,淹旬犹共载，恰可送将归。越水连吴月，兰桡出翠微。引眠寻卯酒，并坐拥寒衣。独有迎潮梦，乡心各自飞。
山水,喜悦,登玉峰定光塔,浮玉规模矗七层，新春拾级望春登。含烟柳已轻黄染，消雪山将嫩绿凝。视远明惟畅心目，为高因必在邱陵。子舆真是能言者，政法先王益戒兢。
思乡,愁绪,月夜闻雁,独坐南窗下，初晴月倍明。云中新雁唳，却作故乡声。
思乡,想家,和顾天锡九日病起韵,几年清俸藉为郎，病起空斋落日黄。岁月半消书卷里，乡心偏近菊花傍。门墙地僻秋生草，砧杵城高夜捣霜。闻说簿书催更急，未应潇洒伴诗囊。
田园,哀伤,村居晚思,清风起层阴，凉雨放疏点。众木郁苍然，芳草绿苒苒。山深无来辙，寂寞荆扉掩。念远怅悠悠，残阳在西崦。
怀人,想家,得颂臣台湾书却寄,故人消息隔乡关，花发春城客思閒。一纸平安天外信，三年梦寐海中山。波涛道险鱼难寄，城郭人非鹤未还。去日儿童今渐长，灯前都解问台湾。
战争,思念,梅花落,朔风凄凄洮水阴，羌声半咽清夜沉。征人陇头寄春心，月寒落尽关山深。少妇相思搅离色，梦惊鸡塞秦云白。
思乡,想家,勃安书至云天章一草亭分与居且曰薜荔花开绿阴满庭室迩人遥不觉泪下,今日复前日，故人还故乡。草亭无恙在，闻道与刘郎。夜月江淮渡，春风薜荔墙。梦中寻路远，那得到东昌。
战争,想家,失题①,胡风迎马首，汉月学蛾眉。久戍人将老，长征马不肥。
怀人,思念,恽光世过于鳞邢州见怀出示有答,使者邢襄拥传迟，遥从玉树寄相思。省中华月秋谁在，曲里高山晚自疑。岂谓中原仍握手，又从吾世见论诗。怜君北走幽州道，易水浮云片片垂。
思乡,想家,夜泊富阳,片帆东去一鸥轻，消得天公十日晴。新酒一尊诗几首，故乡千里月初更。烟收山翠揩摩净，风软江波熨贴平。苦是狂怀费消遣，船头吹笛到天明。
思乡,想家,卢台峭帆亭,高秋客未还，何处望乡关。乔木苍烟外，孤亭落照间。雨晴山觉近，潮满水如闲。目断峒阳路，归云不可攀。
怀人,思念,下关逢驿使却寄张同年问陶（时张方由蜀入都）,君来蜀道如天上，我渡黔关入地中。今夜相思倘回首，各从北斗辨西东。
悼亡,怨恨,哭鲁广达诗①,黄泉虽抱恨，白日自留名。悲君感义死，不作负恩生。
战争,想家,其三 皋兰观猎,白草黄沙羽猎齐，将军鏖战马频嘶。筹边已断匈奴臂，百万蒐田大夏西。
思乡,想家,其二,腊尽促归桡，离魂黯欲消。故园频在望，知己邈难招。灯火江村市，梅花野岸桥。行边怜寂寞，况值雨萧萧。
思乡,想家,其二,丧乱看骈尽，于君有至哀。秋堂成永诀，记室是虚陪。朱序须难返，宾王貌漫猜。故乡城郭异，化鹤莫归来。
田园,想家,石鼓村,乱石惊流彻夜闻，绿波吹雨细成纹。风禽和梦催清晓，水碓无人捣白云。昌浦近从千涧落，浙潮远为一山分。乡园北望无消息，烦思谁堪坐似焚。
思乡,想家,其十,此邦最佳处，乃在城北隅。野田荞麦傍，松下复问涂。酷爱古石峙，故缓羸骖驱。一生能几许，于兹十载馀。夜榻醉卧稳，何殊故园居。
思乡,想家,和东坡惠州梅花三叠 其一,子真换骨三家村，青帝东皋来醉魂。夜深更遣明月洗，瘴氛吹散南海昏。仙宫么凤挽不住，自要寂寞留故园。便教冻饿死亦足，冷面不作鸡肉温。烟痕半空照寒水，露脸犹泫迎晨暾。游蜂底处得消息，不计春色关重门。先生对花韵清苦，短偈衮衮翻千言。花神嗔我太漏泄，罚以太白倾残樽。
怀人,孤独,寄华复吉,千里风尘客帝州，故人南阻迥添愁。遥思相对还如昨，无奈伤离似隔秋。往事已随双泪尽，素心犹望百年酬。宫中正买长门赋，翘首期君作壮游。
怀人,想家,处厚游杭作诗寄之,江村摇落暂逢秋，况是闻君独远游。浙水风烟思吊古，楚乡人物赋登楼。书沈寒雁云边影，梦绕清猿月下愁。念我故人劳碌久，不如投老卧沧洲。
思乡,想家,溪桥早春,轻黄未染柳梢匀，连日溪风卷塞尘。乍暖乍寒花信晚，相呼相应鸟声频。少勤漫挟经纶策，老懒空馀病患身。追忆故园桃李树，年年红紫为谁新。
送别,思念,送宇文舍人出宰元城（得阳字）,双凫出未央，千里过河阳。马带新行色，衣闻旧御香。县花迎墨绶，关柳拂铜章。别后能为政，相思淇水长。
山水,想家,登翠岩山,云山飘渺共低迷，万木青葱入望齐。直欲举头天外看，红尘隔断数峰西。
山水,怨恨,游齐山,借马访齐山，奔行不待衔。旧来闻若渴，今日嗜如馋。故喜地殊胜，却嫌僧近凡。谁能一除洗，更出万嵌岩。
怀古,想家,登鲍明远读书台怀古,木落寒崖鹳雀哀，夕阳愁入鲍家台。流空日月堂堂去，拍座烟云故故来。骨肉至情工作别，帝王大度不容才。古今何限穷途泪，万里江山一酒杯。
怀古,想家,龙德宫故基怀古,海子三山带彩霞，上皇频驻五云车。岂知花石穷民力，只拟蓬瀛作帝家。中国一朝非宋土，北风万里尽边沙。只今遗迹令人感，剩水荒丘落日斜。
山水,想家,登数峰阁礼浙中死事六君子①,四山风急万松秋，遗庙西泠枕碧流。故国衣冠怀旧友，孤忠日月表层楼。赤虹剑血埋燕市，白马银涛走越州。盛事若修陪祀典，汉家园寝在昭丘。
思乡,想家,诏书屯田湖北相土西乡属暑雨中旬转入洪道时雨初霁溪山葱泚如在缙云荆坑道中子规之声相闻属道,沐雨驱车涉败桥，平原渺渺涨江潮。华容葭苇凭谁燎，赤壁艨艟徒自烧。一路规啼情悄悄，九皋鹤唳思摇摇。道东直指松门去，酷似故乡归路遥。
怀古,想家,西施菊,不惜金钱买冶容，移根应自馆娃宫。西风冷落三秋后，故国繁华一笑中。戏蝶留连香径晚，游人怅望屧廊空。莫教野鹿偷衔去，留映苏台夕照红。
思乡,想家,春晚,东望故园天一涯，官身到处且为家。六房吏散无留事，满袖乱红携落花。
山水,想家,游土山寺用前韵,倦向双林欲解衣，入门何暇问禅机。叉鱼稚子持竿去，卖药山僧负米归。松径月明樵唱远，竹林风细磬声微。归来舆皂心偏急，遥望重门步若飞。
思乡,想家,退朝左掖闻莺追和郑纪善之作,帝城春早觉春和，朝罢莺声送佩珂。文羽不随天仗散，调音偏傍上林多。娇连茝石花前听，响杂云韶柳外过。却忆故园芳树底，停杯为尔罢狂歌。
怀人,思念,寄范声佩进士都门,我占湖滨一钓竿，相思有梦到长安。美人何处碧云合，欲赠芙蓉江水寒。
思乡,想家,雨泊波罗坑,旅食路方永，独眠寒易侵。春江流客梦，夜雨滴乡心。烟湿帆移墨，村荒药抵金。滩回风益怒，未碍裹头吟。
思乡,想家,螺川（驿）,江上晚来雨，濛濛湿秋光。螺川届重九，负此节序芳。登高若无缘，回首思故乡。粲粲篱下菊，秋风为谁香。故乡日已远，愁绪日已长。岭海极天际，前途杳茫茫。送仆从此回，附书慰高堂。扁舟忽不见，引领空徬徨。
田园,恐惧,丁巳十二月二十六日过吾村早饭宿后溪三首 其三,过尽关山到水村，衾裯犹讶四时温。朔风凛凛催飞雪，似与幽人洗瘴痕。
田园,失意,十二月八日步至西村,腊月风和意已春，时因散策过吾邻。草烟漠漠柴门里，牛迹重重野水滨。多病所须唯药物，差科未动是闲人。今朝佛粥更相馈，更觉江村节物新。
山水,愁绪,游灵谷寺,五里松阴合，三叉石径微。客情和水澹，诗思趁花飞。是处闻天籁，何心拾地肥。宝公应许我，趺坐暂忘机。
山水,失意,游新安烂柯山王乔洞,峨峨烂柯山，日夕生紫烟。仙人启洞府，涧水导其前。白石寒齿齿，幽篁静娟娟。绀露泫瑶席，庆云集蕙櫋。泠风从东来，可以散烦悁。万变纷在目，泛览何茫然。王事有严戒，胡能久周旋。振衣下山去，满耳凄鸣蝉。
怀人,想家,寄边上友人,早闻词赋擅西京，更羡终军独请缨。万里旌旗分汉壁，十年刁斗隔燕城。云沈瀚海风沙起，雪满交河道路平。堪笑故人犹短褐，欲将孤剑事长征。
思乡,想家,梅州杨守铁庵（取东坡称元城为铁汉）,北客由来惮入南，仆家谏议饱曾谙。谁云瘴雾非吾土，曾有魁躔住此庵。身重岂容眉斧伐，时危犹要脊梁檐。公归未必怀陈迹，留与州人作美谈。
战争,流泪,昭君出塞行,晓钟传箭金门开，翠裘玉几高崔嵬。蕃官膜拜领天语，玉颜忍泪青娥摧。尘昏金翠风鬟乱，琵琶难写重重怨。回望秦关烟雾深，心魂暗逐么弦断。大阉当国国势卑，坐致匈奴辄轻汉。请婚荐女不自惭，画师微罪翻深按。虽然责赂变真质，却为宫中去尤物。正似渠成秦利厚，反间之辜宜特宥。汉皇傥有帝王资，尽戮奸谀赏延寿。
怀人,孤独,寄张元明时为常州务官,踆乌西飞碧云夕，寒蛩乱啼霜月白。青山尽处是姑苏，毗陵更在姑苏北。故人一别音问疏，两愁无语心相忆。三年市租输大府，能不重费微官力。我方寄迹湖泖间，终岁不逢骑马客。昔时梅花今又开，时独看花见颜色。
怀人,思念,寄无可禅师,罗浮采药失佳期，闻道嵩阳锡杖移。珠海含君千里月，秋光长得慰相思。
怀人,思念,寄玉山兼简匡庐外史,美人不见已三月，日日相思赋角弓。兴发颇疑诗有助，忧来翻讶酒无功。未须结客游樊上，却儗移家住瀼东。与报匡庐于外史，新醅宜压荔枝红。
思乡,想家,忆平泉杂咏 忆春雨,春鸠鸣野树，细雨入池塘。潭上花微落，溪边草更长。梳风白鹭起，拂水綵鸳翔。最羡归飞燕，年年在故乡。
战争,想家,饯赵可斋朝京,秋高秣马理征鞍，琴鹤相随上帝关。已有声名闻草木，又将诗句动夷蛮。金銮未赐金莲炬，玉陛将催玉笋班。管取来年三二月，定看昼著锦衣还。
思乡,想家,斋中有怀,离思莫能扫，延绵及远道。远道思云谁，庭荆与池草。百卉春复秋，故园令人老。眷眷鹡鸰篇，翻飞苦不早。
怀古,哀伤,咏史十首 其一 之推,绵上山何高，千盘临绛水。有蛇伏其中，依依母与子。岂无从龙功，贪天窃所耻。悬书在宫门，山中呼不起。烈火被林皋，象焚良以齿。生岂薄君恩，所愿从母死。峨峨山上祠，郁郁松与梓。至今寒食时，行人伤遗垒。
战争,想家,其二,匹马风前踏落梅，倚天长啸万峰开。度关曾忆弃繻去，出塞何辞仗剑来。春水渡边帆影乱，夕阳城上角声催。当杯又听关山曲，目送飞鸿万里回。
咏物,哀伤,雨,冥冥云出溪，浩浩风薄木。湿烟驱不散，映岫森雨足。场功既云毕，麦陇望已绿。矧予无一事，屏处谢追逐。霜空晴固佳，雨暗亦所欲。悠悠老大心，万事付所属。独敢私言润，活尽新栽竹。
思乡,想家,其二,庾岭应逢雁，章江莫寄鱼。遥知双泪尽，不遣一行书。家在无归趣，途穷失所如。故乡宜早去，临发乃长吁。
思乡,想家,归山居寄钱起,怅望青山下，回头泪满巾。故乡多古树，落日少行人。发鬓将回色，簪缨未到身。谁知武陵路，亦有汉家臣。
田园,想家,寓江宁村居病起写怀十首 其一,落梅风急晚萧萧，病起愁惊雪尽消。卮酒不添前日量，带围初减旧时腰。高楼锦瑟花连屋，深巷珠帘柳映桥。准拟青鞋踏春草，看他翡翠戏兰苕。
战争,想家,古意,千家砧杵乱城头，新月微明江水流。床外蛩鸣偏出夜，风前白苎不宜秋。愁连天汉无鸿雁，梦到关山见戍楼。芳草不青莲子落，征夫何事好长游。
田园,怨恨,田家纪事,濛濛土雾连三日，父老传经十七年。蚕月人家多忌讳，麦秋时候好安眠。桑鸠逐妇应嫌雨，社燕依人不避烟。短策绿阴新似沃，顷筐朱实写来圆。
战争,愁绪,送友人之楚州,黯黯离筵夕照收，江城羌笛起边愁。念君此去三千里，何处关山是楚州。
怀人,想家,送玄极归仙居三学寺兼寄固坏庵,昨夜共青灯，今朝下碧层。衣沾吴野雪，饭煮越溪冰。乡寺居三学，宗门尚一乘。故人头向白，送尔思弥增。
思乡,想家,赏花,出门京国事无涯，虚掷东风五物华。却谢病归催不起，故园今见碧桃花。
思乡,想家,方子公自真州入燕客死清源诗以哭之,贫死何足悲，所悲为贫死。奄奄一息身，奔驰二千里。泣辞钟山云，梦渡吕梁水。百死到凊源，闻歌犹蹶起。新诗四五帙，函封寄杨子。蛇蚓不成书，获麟止于此。世相簿屡空，冥官岂相礼。气类自呼召，往见东野鬼。赢博即故乡，首丘端可已。肥马轻裘魂，谅非君所喜。
思乡,想家,喜从弟至，兼寄中表（戊戌）,玄云萧瑟望乡台，雪影霜声雁自哀！消息鸰原家难后，行藏蜃市国仇来。孤踪横被黄金笑，晚节争禁白发猜。回首故园花萼冷，谁知三径总蒿莱！
思乡,想家,塞上吟,十石角弓铁两裆，边烽未靖守河湟。男儿须向沙场死，不上山头望故乡。
怀古,想家,燕然台怀古,幕府犹余画角哀，军屯争拥紫峰开。蓬蓬风自群山下，黯黯云从大漠来。万里专征谁奏续，千年遗址此登台。书生别有封侯骨，铭勒燕然枉上才。
思乡,想家,其二,转目桑田又海波，一襟豪气半消磨。故园春老苍苔长，客路秋深黄叶多。独有吟怀未摇落，却愁归计易蹉?。种桃何处寻生理，乌帽青鞋隐薜萝。
山水,想家,登金山塔顶同铁门赋,飞鸟忽在下，此身已上方。东南浮日月，天地俯青苍。夜钵归龙子，风幡定鸽王。不知江水外，何处更茫茫。
山水,想家,游南华寺（六祖衣钵之处有大塔藏真像其中）,台殿参差出翠微，曹溪当户漾清辉。人知碧眼胡僧远，谁识黄梅獦獠归。燕雀不栖千丈塔，风云长护六铢衣。岭南第一唐朝寺，细读残碑倚夕晖。
田园,想家,题李半村晒蓑台,松枝宿雨碎滴下，野鹤巢边多水禽。不见蓑衣台上晒，来人自起钓鱼心。
田园,恐惧,和渊明归田园居六首 其一,东吴信佳地，碧溪绕青山。我居枕溪傍，卜筑亦有年。山空乳满腹，迸出苍龙渊。馀波滑无声，下灌负郭田。秋风粳稻香，落照孤鸿间。黄鸡与紫蟹，日满樽俎前。酌酒燕宾友，挥毫散云烟。常谓享此乐，可以终华颠。岂知萦世故，扰扰不得閒。侧身念吾庐，怅望情依然。
怀人,想家,寄吴学士二首 其一,飘飘杨白花，溶溶大江水。天衢既阻修，良人隔万里。妾身如飞蓬，贞洁聊自矢。朝立青云端，暮倚朱楼里。四顾多傍徨，尘沙蔽野起。梧桐摧为薪，兰蕙化为枳。中夜坐长叹，皓首思君子。
田园,哀伤,田园偶作,落日闭穷巷，风雨何飕飗。沈吟坐来久，悄然生百忧。自伤旷浪怀，苦为衣食谋。朝看孤云飞，暮见空江流。何能坐成老，拔剑当远游。草草天下人，视我如赘瘤。
闺怨,想家,秋闺,棠梨落叶满园秋，门掩蛩声入夜愁。未寄征衣霜露冷，梦魂先到古云州。
思乡,想家,宿袁州枫林邸,维舟烟柳外，风健布帆轻。雁过家千里，鹃啼月五更。山川行客梦，风雨故乡情。问宿枫林晚，袁州第一程。
思乡,想家,安肃道中,小邑如村落，飞花送客鞍。菜租田上价，柳禁路当官。古调怜车铎，乡心负钓竿。郎山青未了，谁与尽情看。
咏物,怨恨,燕,不必嫌漂露，何妨养羽毛。汉妃金屋远，卢女杏梁高。野迥双飞急，烟晴对语劳。犹胜黄雀在，栖息是蓬蒿。
怀人,怨恨,酬清苕恭仲温见寄旧诗追志于此,吾生苦疏拙，不解谋此身。辗转常寄食，短褐如悬鹑。徒御舍之去，往往嫌我贫。达交亦良多，安能强相亲。唯有湖滨山，于我如故人。日夕与之对，澹然忘主宾。仲温我同流，道我此意真。新诗远相寄，可以书诸绅。何时到清苕，相携采白蘋。
战争,失意,其四,荒城莽莽近边陲，道上风尘羽檄迟。沙塞自悬千里镇，汉庭谁赋四愁诗。关心老马嫌秋早，送目征鸿讶梦迟。宇宙漫漫堪一笑，缨冠束带欲何为。
思乡,想家,题郑居贞长林书屋,万松楼外问松楼，下有长林百亩幽。最念诗书先泽远，频伤兵燹故园秋。楩楠自足充新构，风月从知胜旧游。插架牙签三万轴，诸孙文彩继弓裘。
思乡,想家,其二,故乡风物好，及尔客归时。芳草兰陵镇，丹枫太伯祠。海云盘鹤影，湖雨长莼丝。若问生涯事，扁舟任所之。
思乡,想家,江上春怀 其一,北地尘沙雪满貂，南来风物尚萧萧。半篷衰苇听残雨，几处孤村隔断桥。晚稻惯尝乡味减，浊醪粗遣恶怀消。故园正想芳菲处，不是登山即泛潮。
思乡,想家,圉城视囿,下马步榛荟，吊古高阳门。鸣蜩乱深樾，蔓草被颓垣。席阴得佳木，解带休我烦。二年官儒馆，始叹吏役喧。学圃蹈孔戒，征利服轲言。黾勉职事间，大惧失所存。秋风熟梨枣，令人思故园。
山水,失意,游郎官峰,连山如波涛，高峰荡云日。萃然孤杓耸，其势孰可匹。危攀将欲飞，俯瞰觉自失。罗田几聚落，端坐见纤悉。南延川源深，北望海水出。处高视益远，缩地岂有术。天寒霜露交，收穫事已毕。仍年蝗旱馀，民物尽萧瑟。遘兹得非幸，惆怅宁具述。
思乡,想家,与李葵之段宪卿夜饮,旅寓逢新岁，芳邻聚此宵。梅花普贤寺，杨柳谪仙桥。又醉双文酒，休歌独酌谣。并州故乡地，浑忘路迢迢。
思乡,想家,其五,贺监脱金貂，白衣入酒肆。把臂商仙人，钓鳌东海去。尺书上天子，乞汝鉴湖地。黄冠归故乡，四明日沉醉。伊人不可作，唐松森古翠。鸟下千秋观，萧条见山寺。
怀人,思念,余患肺病徐子苍寄诗问安次韵答之 其一,径竹猗猗绿似云，满阶凉影石苔新。故人远寄相思句，应念山中老病身。
思乡,想家,江上怀二兄,万里驰驱荷圣恩，草堂回首愧诸昆。松楸落日怀新垄，桑苧秋风隔故园。鸿宝漫传丹灶术，玄经空负子云言。岁寒倘遂归田兴，三径犹堪托子孙。
悼亡,失意,哭瓢饮陈子在 其一,案头萤火散，惆怅夜吟魂。路暗重泉迥，堂空半影存。命无藜藿富，书独鬼神尊。猿鹤声声怨，愁人不可言。
思乡,想家,天台三贤堂 丰干,从来清净土，鼎足圣贤聚。骑虎归故乡，世人犹未悟。
田园,想家,雨晴步至山亭欲遂游东村不果,村陋垣屋颓，岁晚风雨横。泥涂绝还往，飧粥养衰病。药囊杂书卷，白发满清镜。一榻卧兼旬，不践墙下径。乌鹊忽报晴，霜重节候正。厌供冻砚愁，颇动蜡屐兴。山楹快远眺，松吹惬幽听。地瘦药苗稀，叶脱木枝劲。东村未为远，脚力不济胜。三叹入荆扉，跏趺学僧定。
闺怨,哀伤,春闺曲 其二,花豸尽情啼，郎行莫陇西。花含红泪落，片片湿香闺。
思乡,想家,书韩生壁,欲为洛中英，竟成秦地鬼。音书云雁绝，故园四千里。望归今不归，愁满西江水。
思乡,想家,读《三子合稿》,十五成童解章句，每从先世托高轩。瘐徐别恨同千古，苏李交情在五言。雁行南北夸新贵，鹢首西东忆故园。独有墙头怜宋玉，不闻九辩吊湘沅。
田园,喜悦,西村赏荷,老年分外把花怜，不管花羞对老年。临镜未曾悲白发，俯池偏欲爱红莲。淩波绿叶看无厌，绕岸朱华别有妍。知我诗肠无绮语，盈盈含笑水帘前。
山水,喜悦,登云龙山放鹤亭因晖山有约不果作,停车暂试登山屐，萝径周回宿雾间。云净已惊龙去远，亭空不见鹤飞还。千帆晓发川流稳，万户春回草树閒。览眺何须援地主，林端一啸且开颜。
思乡,想家,商林晓行,云暖烟消欲曙天，行人驱马杏花前。故园桃李春如锦，客路风尘日似年。山水倦人休未得，功名老我少无缘。蓬瀛苒苒东来近，早晚华堂莱綵翩。
山水,失意,游茶山广教寺,在昔鸿渐宅，当年东野诗。两贤虽可象，二士岂难追。汩汩泉鸣谷，青青竹守墀。平生志独往，晚岁敢乖期。
战争,思念,题莫愁图,春花艳艳隔云端，石榴多子心更酸。阿侯傍母作娇态，向来不识关山寒。关山直北道路长，交河木落天雨霜。年年砧杵辽阳感，孤负流苏白玉床。男儿斗大黄金印，梦落秋闺动寒信。
战争,想家,明妃怨,万里黄云塞草枯，琵琶无语月明孤。玉关回望将军寨，锦帐氍毹夜慱卢。
怀古,哀伤,扬州怀古和倚吟,形胜江淮控此方，芜城一赋容心伤。滥觞自是来岷峤，重甗缘何号蜀冈。忽报琼花江国艳，遂通红粟汴河长。牙樯锦缆烟消尽，赢得雷塘作北邙。
战争,想家,春暮重过济上步月,扁舟重泊济河湄，散步行吟又一时。驿馆两看江上月，风尘新换镜中丝。南飞乌鹊惊枝绕，北望关山吹笛悲。翻忆去年携手侣，几回圆缺滞天涯。
战争,愤怒,宁夏吟,贺兰山连北海头，河水西来出塞流。边城尽是披甲士，满眼旌旗拂戍楼。健卒登高望胡骑，将军倚马防烽燧。角声入耳暮云愁，杀气陵空飞鸟避。秦皇逐虏至今谈，挥剑曾将虎穴探。当时拓地称荒远，今望长城更在南。
思乡,想家,答陆蒙老韵,枕上浮生过半百，短发毵毵霜样白。西溪河上旧家山，岁岁故乡归似客。船头渐进古松门，云是吴筠读书宅。烟云半岭望层楼，鳌顶峥嵘蕊宫窄。有人挂衲归盘陀，棱棱瘦骨真维摩。几年面壁舌不动，忽然拍手赓渔歌。秋来满船载明月，俄惊雨笠仍烟蓑。黄梅渡口水流急，五湖深处任风波。
思乡,想家,病中与诸友,病至真无谓，忧来不可名。花飞春日色，雁带故园声。卜筑同巢父，寻仙得广成。何当驱二竖，好向泰山行。
思乡,想家,建溪中秋怀马季声诸子,对君不能欢，乡心有万端。青天一片月，白社几人看。叶落知林瘦，溪深觉夜寒。南飞见乌鹊，何意独凭栏。
送别,流泪,听妻弹别鹤操,别鹤声声怨夜弦，闻君此奏欲潸然。商瞿五十知无子，更付琴书与仲宣。
送别,想家,送杜元颖,江上五年同送客，与君长羡北归人。今朝又送君先去，千里洛阳城里尘。
田园,想家,归途徐村阻风,徐家村疃静，柳下泊舟航。故国南游远，东风晚更狂。归心如箭急，流水似人忙。明日宜兴县，长桥酹一觞。
战争,想家,老将行,渔阳老将老逾健，手挽强弓彀长箭。修髯垂白尽如虬，双颔下丰犹似燕。自言少小学从戎，跃马能超六郡雄。战血千行频污甲，瘢痕是处悉通中。谁料数奇终得谤，平生意气俱凋丧。小吏翻为投笔人，人奴却擅封侯相。蓟门烽火书纷纷，回忆云台旧建勋。閒杀南山射虎手，醉归羞说故将军。
田园,恐惧,和安节南村诗二首 其一,年来无地寄渔竿，茆屋南村自可安。竹外看山常晓栉，花边隐几独危冠。禅心不待晨钟悟，世味真同木槿观。旁舍若容吾伴侣，梧风蕉雨足盘桓。
山水,想家,登西樵山大科峰见日台,淩晨思骋望，绝巘陟秋空。旭日出沧海，高台来远风。楚天归雁早，岭水趁帆东。乡国干戈里，吾将访葛洪。
思乡,想家,就鹫峰寺宿同喻宣仲王曰常郭伏生作,鹫岭幽僧借竹房，薰笼茗碗坐绳床。夜长何必求归梦，冻雨疏灯话故乡。
思乡,想家,自苕溪回棹,扁舟东下霅溪滨，拟伴渔翁整钓缗。黄纸红旗惭许国，落花流水送残春。拿舟处处争行乐，脩禊年年要及辰。怅望故园桃李月，东风吹泪漫沾巾。
送别,想家,送晏秀才归江陵,长堤纤草河边绿，近郭新莺竹里啼。
山水,想家,游城南灵岩寺四首（用壁间韵） 其一,偶乘清兴扣禅门，碧霭深中一径分。响杂梵经风入树，暝侵色相石生云。三千佛界中天见，百八钟声破晓闻。景物役人吟未就，轻烟疏雨澹馀曛。
山水,哀伤,游铁塔寺,江南地僻繁华盛，古寺巍然铁塔存。金屋月梅横夜雨，铜驼露草泣秋原。六朝王气人何在，几度悲风铃自喧。尚有他年旧时字，摩挲一半没苔痕。
思乡,想家,苦雨,江南本雨产，江上更多风。雾黯梅根冶，寒侵箬叶篷。沙虫缘树上，洲鸟浴溪通。日日愁凝望，乡书滞远筒。
思乡,想家,夹沟遇邑人问家信,闻道故乡来，辞家今远近。恐有南京书，停舟试相问。
思乡,想家,南充守岁仍用去年除夕韵（时予与弟纯在南充利川在西充）,杯传梦尾共推予，客里风光岁又除。岂但故园千里隔，眼前人已怅离居。
战争,想家,送戚总戎,翩翩北去拥双旌，受诏新屯细柳营。骠骑暂劳平虏策，楼船曾识伏波名。三边烽燧先飞檄，万里风云独请缨。司马斋中推第一，穰苴门户世谈兵。
思乡,想家,其四,亦欲依家耳，衡门斗极边。乡心征化鹤，宦径跕飞鸢。白日抛书送，青山拂槛延。风流自无已，忆上五湖船。
战争,哀伤,野田行,荒城日落生愁雾，白骨青燐乱无数。山河兴废多战场，宿草凄凉生狐兔。悲风瑟瑟起白杨，牛羊成群上古墓。人生谅无百岁寿，焉知生乐与死苦。朱门华屋未解忧，请君试出野田路。
怀人,哀伤,维舟怀朱竹垞潘稼堂,河关渺吴越，一水行可至。吴越有故人，天远浮空翠。登舟梦见之，明月照不寐。老将归田庐，荒山寡车骑。悠悠川路閒，此行上所赐。海潮动逸响，津树饶野意。极浦来风声，枉渚蓄春气。永怀期明发，旅泊展遐思。
思乡,想家,次韵白雁二首 其一,秋传孤雁过潇湘，人在高楼望故乡。颜色总疑新变态，羽毛错认旧随行。关山雪后寒无影，禾黍风前夜有霜。赢得光辉照尘世，久从灵沼近文王。
思乡,想家,登崇文阁,春明试上崇文阁，病起犹怜步武轻。迟暮远为千里客，登临不尽百年情。淡云天外青山小，斜日烟中白鸟明。皓首江湖归未得，故园春草又应生。
思乡,想家,客中即事,九月岭霜高，乡心正郁陶。龟逢贺监解，琴向子期操。雁语连归路，猿啼近客舠。谁知老缝掖，还有赠绨袍。
山水,想家,登焦山夜归,短棹乘风去，轻舆带月归。花香入径细，渔火隔江微。远寺犹闻磬，荒村半掩扉。石桥横渡处，醉看海云飞。
怀人,想家,清远峡口寄陆孝山,三年回首岭云孤，计日江春到欲徂。万里人归经暮雨，二禺山尽接平芜。方音渐已谙啼鴃，客路犹闻唤鹧鸪。郡阁故人相见近，不禁吟兴满江湖。
闺怨,想家,闺情 其一,拥别惜光辉，此心犹倒衣。日斜鱼更食，月细鹊休飞。行李须相问，音书从此稀。双双新燕子，有意待人归。
怀古,思念,咏史诗 河梁,汉家英杰出皇都，携手河梁话入胡。不是子卿全大节，也应低首拜单于。
思乡,想家,东平思王墓（瓠山）,东平几驿是咸阳，松柏依然指故乡。帝子不须还怅望，汉家陵阙久凄凉。
悼亡,失意,哭李公献吉四首 其一,岁子初传雁，江秋始狎龙。把书心并喜，携手气俱雄。尔有阳冰托，吾希季子风。终然将宝剑，脱取挂幽宫。
思乡,想家,过彭泽怀靖节,陶公晋处士，抗志薄高轩。饮酒远自托，行吟归故园。翔鸟不受弋，焉能入尘樊。伊余慕遐躅，秉耒耕北原。顷豆既时穫，白露浩以繁。西行过彭泽，叹息望江村。古柳巳零落，翳翳见柴门。此中宜有人，清风出城垣。往哲不可作，空山耀朝暾。
思乡,想家,题李太仆看云池卷,荆树相看不记年，耽诗共咏鹡鸰篇。谢家得句饶春梦，杜甫多怀但昼眠。海上池连芳草畔，天涯云在夕阳前。故园招隐冯谁赋，难弟风流亦谪仙。
送别,哀伤,别李季兰,古岸新花开一枝，岸傍花下有分离。莫将罗袖拂花落，便是行人肠断时。
战争,想家,关山月,白杨风萧萧，胡笳楼上发。壮士不知还，羞对关山月。去年天山归，皎皎照白骨。今年交河戍，明明凋华发。交河水东流，征战无时歇。斗酒皆楚歌，歌罢泪成血。
思乡,怨恨,谢道醇见和,畏隹于喁处处哗，先春吹出万林花。要看腊瑞三番白，宁许霜威十倍加。瓦陇未平俄淅沥，冰池难合漫槎牙。若嫌吾土山川暖，蜀客相逢尚可夸。
怀人,想家,送杨耑木归里兼寄朱日观钱昭平朱与三王子颖陈补思寄斋诸同学,怅断河梁又一回，留真无策去徘徊。笑能倾国时方妒，曲到知音调始哀。别语感君如骨肉，故人疑我竟尘埃。相逢为话狂犹昔，只是生疏酒伴来。
山水,想家,游山诗,小春风景日清妍，游衍乡园又一年。身幸平康心寡系，杖藜随处咏尧天。
怀人,思念,寄钱允言,虽是经年别，寻常见好诗。湖南与湖北，相望即相思。杨柳青霞馆，芙蓉碧玉池。乾坤知佚老，微咏间清卮。
思乡,想家,中秋夜保安对月二首 其一,久客逢佳节，幽怀满素襟。一年今夜月，千里故乡心。酒谩和愁饮，诗聊遣兴吟。谁家思寄远，风外起清砧。
思乡,想家,除夕三姑滩守岁,灯火前村是，维舟一傍之。人家正闹处，客况欲阑时。节序馀今夕，乡心尚水涯。将残年似烛，渐短鬓成丝。预检明春历，旋拈守岁诗。茶瓜随仆办，韨酒莫言辞。
思乡,想家,元夕寄故乡诸子,戍鼓动高城，青灯暧虚壁。为报故园人，天涯此元夕。
思乡,想家,饮冯杜二使君,暂罢金銮直，来为鸡黍期。大冯元补阙，小杜亦分司。谏草防人见，觥筹任客私。故园凋落尽，不是在家时。
怀人,思念,再叠前韵寄叔时吏部二首 其一,拂曙鱼缄溯草堂，美人题寄自泾阳。双钩匣底星辰动，一刺怀中道路长。绿水蒹葭浮梦寐，青山薜荔伴行藏。相思会发兰阴兴，烂醉青莲玉碗傍。
思乡,想家,雪夜同伯宗集缮部张肖甫宅得林字,北阙寒云结瞑阴，龙山飞度正森沉。可怜西第歌钟满，共把东曹酒盏深。柳絮忽邀词客赋，椒花应折故园心。宵衣更从鸣珂去，玉树青葱指上林。
闺怨,哀伤,其二十 春闺怨,何曾鹊印在龙荒，止许双蛾锁洞房。秋夜纵长犹有梦，无情无思对斜阳。
思乡,想家,其二,独立吴山望越山，海门人去几时还。故乡犹隔苍茫外，一点征愁落日间。
山水,哀伤,游径山,胜地吴中有径山，老来扶病尚跻攀。仰观危磴青霄际，俯瞰群峰紫翠间。古寺有碑苍藓合，空门无锁白云关。诸僧修静须清盼，莫把尘心视等闲。
思乡,想家,将过江题白沙馆,少长在维扬，依然认故乡。金陵佳丽地，不道少风光。稍望吴台远，行登楚塞长。殷勤语江岭，归梦莫相妨。
思乡,想家,舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首 其一,独鹤还故乡，岿然但城郭。出门无与游，所至苦寂寞。裹饭事幽讨，此计殊不恶。薄暮宿渔家，苍烟带墟落。
山水,愁绪,游甘露寺,扁舟京口意踌躇，北固峰头泪满裾。闻道昔时兵可用，未知今日事何如。伤心南渡英雄尽，屈指中原岁月疏。待见太平心始足，不妨归去老樵渔。
闺怨,愁绪,春怨,倚阑人瘦怨东风，从此吹香梦亦空。春色自随莺蝶去，杨花飞入画楼中。
怀古,哀伤,咏史,蜀相犹雄懿已王，江东逮见魏先亡。山阳更在江东后，如此三分未用伤。
闺怨,愁绪,思边（一作春怨）,去年何时君别妾，南园绿草飞蝴蝶。今岁何时妾忆君，西山白雪暗晴云。玉关去此三千里，欲寄音书那可闻。
怀古,想家,清凉寺云是梁武台城,萧梁台殿一灰飞，荠麦清明雉兔肥。坏榜几更金刹字，饥魂应烂铁城围。东来镜折龙潭水，北去芦长燕子矶。千古兴亡真一梦，隔江閒数莫鸦归。
思乡,想家,维清携尊坐月,岭南秋半尚炎熏，客舍追凉载酒勤。万里乡心悬似月，三更人影静于云。鸡头满把珠光滑，龙目登盘玉乳分。如此清宵良不易，迟归应为惜离群。
思乡,想家,酬谈校书长安秋夜对月寄诸故旧,故园千里渺遐情，黄叶萧条白露生。惊鹊绕枝风满幌，寒钟送晓月当楹。蓬山高价传新韵，槐市芳年挹盛名。莫怪孔融悲岁序，五侯门馆重娄卿。
思乡,想家,再至汝阴三绝（治平四年） 其一,黄栗留鸣桑葚美，紫樱桃熟麦风凉。朱轮昔愧无遗爱，白首重来似故乡。
怀人,想家,寄武康王居正,曾向清溪采白蘋，江东日暮别经春。投金濑上思归客，浮玉山前忆故人。千里云萍应念我，一庭风树敢忘亲。挂蓑石暖苔衣厚，拟买渔舠作近邻。
思乡,想家,初七日丁丑长至前喜晴,楼南红气满霜天，新霁湖山晓色妍。七日喜逢长至日，百年惭到古稀年。故园捲饼思新菜，冻井浇梅出暖泉。谁信少陵夔府后，肯吟六琯五纹篇。
田园,想家,山居诗五首（山居在镇平县澹定村。） 其一,白云海上来，飘摇无归期。微风起天末，吹寄兹山陲。悦山本云性，草木生妍姿。山中有轶士，独往人寡知。末世何皇皇，寸心勉自持。故国何迢迢，右手难将移。临风托远意，自与云相怡。无心出已非，万物有息时。眷念出者劳，何用行雨为？
送别,想家,送樊侍御使丹阳便觐,卧病穷巷晚，忽惊骢马来。知君京口去，借问几时回。驿舫江风引，乡书海雁催。慈亲应倍喜，爱子在霜台。
思乡,想家,其四 鸡嶂晓烟,旸谷金鸡天上啼，日高青嶂树烟低。从教截得山前路，一寸乡心定不迷。
思乡,想家,和李子长三洲岩韵三首 其一,嵌空亦借跂乌光，万里灵晖互短长。玉乳分香来石罅，芥舟潜影度坳堂。烟霞暂可栖凡鸟，松菊能无恋故乡。我有月瓢轻一尾，石桥曾掬几分凉。
思乡,想家,其四,故园遥寄大江滨，薄有苍岩与绿筠。苔藓没来风折尽，纳凉醒酒让何人。
咏物,恐惧,鹦鹉,不恨金笼闭，其如铁锁牢。侧身燕雪苦，垂趐陇云高。岂为能言语，番令妒羽毛。角鹰何猛气，翻掣锦鞲绦。
战争,想家,其六十一 崔员外颢游侠,东风五陵畔，恣意少年游。鲁酒银凿落，宛辔金雕锼。狂童舞拍张，妖女弹箜篌。酒酣万事出，横披宫锦裘。尺八铁匕首，能令都市愁。避雠从车骑，结客取凉州。北断匈奴臂，西斩月支头。论功独第一，天子赐旌斿。图貌在麒麟，英风冠九州。笑谓故所知，功多罪不忧。当时杀人者，今日海西侯。
田园,哀伤,晚投朱村谒先君子研亭公墓,孤村薄暮色苍茫，独上篮舆入断冈。列岫远供青玉案，回溪斜护白云乡。残碑一片埋荒草，悲泪双眸洒夕阳。先德不凋传后日，松楸曾见畏寒霜。
山水,想家,登上方寺,路入楞伽寺，明湖映远峰。两崖松桧合，一径薜萝封。亭逼青霄近，林藏绿荫浓。开樽共吟眺，烟树暮重重。
山水,失意,登新甫山步韵,红叶萧萧枫树秋，野心仍被野云留。清泉白石聊相晤，野草闲花任自愁。风急宝坊松籁响，雨残枯木鸟声幽。仙台芜没堪惆怅，甘露还应再降不。
思乡,想家,枕上口号,夜凉茉莉绽庭西，大有乡心不敢题。谁界窗棂数行月，可堪啼煞汝南鸡。
思乡,想家,武功驿留题,雾捲马蹄尘自起，东风送渡咸阳水。故园花木绿成围，犹向关中见桃李。闻道春前雪最深，行人僵死薪如金。羲和不肯为日驭，潜入北海分幽阴。长安今过何曾识，此度刘郎老于昔。终南入望眼长青，渭水翻波心更赤。只今身在选官图，梦守么么五十馀。衣轻跃骏美年少，爱尔平时不读书。
思乡,想家,客中见新雁,西风初别塞垣秋，迢递分飞楚水头。客里心惊那忍见，故园兄弟更关愁。
思乡,愤怒,其二,东南是沧海，此水乃西行。高下数百里，时为不平声。所遇有如此，流恨何时已。可怜无父人，犹作浪游子。
怀人,思念,元章至云安用送韶美韵见寄次韵以酬,社燕秋鸿不共飞，却因送别更怀归。一壶独酌人何处，千里相思月满扉。烟雨已催予把钓，功名行看子投机。云安双鲤传书至，诗句清含山水晖。
山水,思念,游覆船山宿草堂,眠云石下屋三间，瀑布当檐坐卧看。怪底岩前龙忽起，夜来风雨不胜寒。
思乡,想家,何处故乡思二首 其一,何处故乡思，风沦历城水。处处清瑶流，时时白鸥起。日暮浣纱人，临流独徙倚。
怀古,失意,西施,惆怅兴亡系绮罗，世人犹自选青娥。越王解破夫差国，一个西施已是多。
田园,想家,由邳州入房村,层冰两岸戏龙鳞，先放河心一道春。借问驿船行得未，南京杨柳待归人。
思乡,想家,其三,家山远隔望乡台，曾见家家扫墓来。酒冷灯昏香缕细，一番消受一番哀。
思乡,想家,其二,五月五日榴花杯，故园故人北渚来。君今不饮红颜去，那有长丝系得回。
战争,想家,枕上述梦（五月十二日鸡鸣时作）,江湖送老一渔舟，清梦犹成塞上游。生马驹驰铁蹄踠，古铙歌奏锦衣褠。玉关雪急传烽火，青海云开见戍楼。白首不侯非所恨，咿嘤床箦死堪羞。
怀人,思念,舟中寄怀张明成学士邓以德太史涂汝高侍御三先生二首 其一,维舟章江上，江门多故知。念我成远别，朝夕数追随。杂佩各持赠，伐木有馀悲。惭余虽驽马，敢复背良规。长风催彩鹢，恨恨不能移。招手成南北，永夜徒相思。
思乡,想家,涌泉寺 其一,崱屴峰前万木黄，白云沧海两茫茫。千年伏虎留孤寺，一脉来龙认故乡。饭鼓斋钟醒客梦，松声潭影绕禅房。登高眺望多佳趣，石刻挲摩到夕阳。
战争,恐惧,征妇怨,良人不愿封侯印，虎符远发当番阵。几夜春闺恶梦多，竟得将军军覆信。身没犹存旧战衣，东家火伴为收归。妾生不识边庭路，寻骨何由到武威。纸幡剪得招魂去，只向当时送行处。
思乡,想家,自青县入卫河,忽睹清分浊，家贫居上头。一篙新涨水，半自故园流。帆影高悬日，桡声荡入秋。渔樵云树外，引我下汀洲。
思乡,想家,赠许学士归省,银鱼学士今公辅，青霞丈人真地仙。紫诰黄麻覃雨露，琼林瑶草傲风烟。莱衣拜庆承恩诰，郦菊攀英荐寿筵。暂向故园荣书锦，即归蓬阁赐金莲。
思乡,想家,分少陵诗句寿渔乐先生七十 其六 来字,新秋绂麟期，清风自天来。烹龙且炰凤，华堂寿筵开。有客海上至，自云出蓬莱。喜君寿且康，为献流霞杯。主人心孔欢，须臾玉山推。遥遥故乡心，何当一追陪。
思乡,想家,顾文之进士养病还姑苏,飘飘词气欲凌霄，翠竹苍梧玉树标。酒病渐疏潘岳鬓，诗怀新减沈郎腰。杏花春雨江南梦，淡月疏星蓟北朝。身在故乡心恋阙，未应踪迹混渔樵。
咏物,失意,兰,岩阿同寄迹，气味得交深。逸韵流虚室，清芬溢素襟。采芳君子佩，援操古人心。湘水留余憾，千秋泽畔吟。
怀人,想家,寄子尹镇远,贵西远卸三日宫，奚囊剩贮朱提山。归鞍未解檄东去，去傍潕溪溪上路。校官如此那可说，笑尔此时真木舌。代耕得似上农无，残秋定补春镫缺。岁暮风光不可亲，还愁白发对春春。遥知一老荒江上，满目寒云忆故人。
思乡,想家,其四,驷马尚可縻，去日苦难追。平生履虎尾，慷慨将何为。转蓬如车轮，随风西北吹。故乡路辽远，瞻望涕涟而。子房久辟谷，颜如朝霞披。白龙何蜿蜿，与我游天池。功业嗟未建，下民方调饥。洁身乃小节，谁能混鸱夷。蝉蜕王侯尊，聊且从吾师。
咏物,失意,雨,一雨连旬日，朝朝守旧庐。有怀思志士，无语赋闲居。买药妻多病，挑灯弟问书。鲸波犹未靖，酬世意何如。
战争,怨恨,凉州行,四野黄沙何浩浩，凉州城外往来道。防秋半是他州兵，几向穷边增筑城。城头一望云漠漠，不知何处是咸京。汉儿年来娶羌女，羌儿能为汉言语。虽资牧畜是生涯，近学耕锄仍种黍。雪花片片拂毡衣，望见狼烟远起时。将军须臾急传令，满营皆竖长旌旗。月落呜呜吹画角，帐中犹作龟兹乐。
闺怨,想家,代闺情,春园百草生，杂英飞少女。晞露出朝旸，氤氲愁独处。薄寒恋重衾，幽梦如有遇。黄鸟鸣新杨，泪落如飘絮。谁能拂青镜，憔悴对楚楚。
思乡,想家,重过牛山寺,离乱溪山愿已违，旧游烟树认还非。暮潮渔鼓喧江市，落日僧钟出翠微。路断故园犹入目，途穷吾道一沾衣。明朝又有梅花约，骑马频来却似归。
闺怨,哀伤,古采莲曲,洋洋长江水，渺渺涨平湖。田田青茄荷，艳艳红芙蕖。酣酣斜日外，苒苒凉风馀。茜茜谁家子，袅袅二八初。两两并轻舟，笑笑相招呼。悠悠波上鸳，泼泼蒲中鱼。采采不盈手，依依欲何如。
思乡,想家,复出东原寓舍,渐喜故园近，况闻征旅稀。草间寻旧径，江上问柴扉。晓霁泥沾屐，春寒雪满衣。东皋须种豆，从此荷锄归。
怀人,哀伤,将至东昌寄寇太守未庵兼柬包蒙泉节推,旅客羁伤凭寓目，东济荣河渐衍沃。礼乐犹存鲁国风，鱼畋本负齐氓俗。专城太守旧怀思，佐理包何新相知。遥怜比璧光辉地，正是双刀宰割时。故人相别经五春，临当再见反伤神。预恐风波易暌阕，况陈委曲重酸辛。以兹盈盈数里间，将前还却转愁人。寄语风流贤五马，行春暂辍一娱宾。
战争,失意,闻尹师鲁赴泾州幕,胡骑犯边来，汉兵皆死战。昨闻卫将军，贤俊多所荐。知君虑不浅，求对未央殿。天子喜有言，轺车因召见。筹画当冕旒，袍鱼赐银茜。曰臣岂身谋，而邀陛下眷。青衫出二崤，白马如飞电。关山冒风露，儿女泣霜霰。军客壮士多，剑艺匹夫衒。贾谊非俗儒，慎无轻寡变。
思乡,想家,临江趋陆过瑞州马上晴望,舍舟萧水驿程催，遥望西筠霁色开。一片乡心几行泪，楚天无数雁飞来。
闺怨,愁绪,宫怨和叶文学四首 其一,一别增城岁月移，房栊萧瑟朔风吹。铜墀玉砌依然在，曾见君王旧履綦。
怀人,思念,寄陈履吉,故人闽海结茅堂，海上相思更渺茫。地气未春先见草，山风迎腊不飞霜。林深采药窥猿啸，田熟开书觉稻香。我欲移家同避世，可能白发老沧浪。
山水,哀伤,游灵谷寺,梵宫今历几春秋，十里松杉石径幽。率土尽传禅法象，谈空何怪晋风流。茶铛有焰飞丹鹤，香殿无梁架赤虬。欲到上方无觉处，白云苍栝共悠悠。
思乡,想家,湖堤雨中夜归,夜雨昏昏欲雪天，数家灯火北山前。乡心认作桑麻路，忽有湖船奏管弦。
田园,孤独,和后村漫兴一首,儒冠能误甫，休忆早充宾。既得林间趣，甘为局外人。法书喜皇象，古画爱公麟。屡典衣偿直，因痴不恨贫。
思乡,想家,喜茅天石至即和原韵,清溪曲曲绕黄田，每为怀人怅各天。孤舫江头来细雨，一檠花里话寒烟。当年宦迹空留梦，此夕乡心暂解悬。风雪漫漫人渐老，客窗犹喜对床眠。
怀人,想家,秋晚溪行怀张孔叔,松下凉风吹客衣，隔溪烟树晚依依。山空不见孤云返，落日唯看倦鸟归。世上黄金交态薄，酒边白发故人稀。别来陡觉成疏阔，况复萧萧落叶飞。
思乡,想家,夏日简陈广文,静扫书斋坐日长，好风时复送清凉。焚香读易添新趣，隐几看云忆故乡。蜕壳已闻蝉响急，将雏频见燕飞忙。索居久欲来相访，触热其如汗作浆。
怀人,想家,立秋日曲江忆元九,下马柳阴下，独上堤上行。故人千万里，新蝉三两声。城中曲江水，江上江陵城。两地新秋思，应同此日情。
山水,孤独,游慈寿寺（是慈圣皇太后所建）,金地出城布，琼檐绕塔回。名花天女供，仙果御园来。松荫谈经石，禽窥施饭台。晚来清禁月，长照法轮开。
怀人,想家,浮亭夜集寄华故人,南亭高馆薜萝深，此夜思君万里心。乡国旧游多怨别，云山何处独登临。寒芜落雁天低树，野戍平沙烧隔林。尊酒相逢还寄意，也应知我一沾襟。
怀古,失意,怀古,浮云漠漠云摇天，乳燕翻飞落野田。轩冕尽知为上客，衣冠谁解说前贤？闭门种菜殊无策，坐石看松不记年。世事东风吹马耳，锦帆金谷已茫然。
怀人,孤独,舟中寄怀吴去疑,不见江南人，遥望江南云。后云气光晶，前云行逡巡。逡巡行复止，依依如恋群。物态有如此，余益思故人。夕风吹浦溆，野色迷我津。凫鹥各有类，孤舟欲谁亲。唯有枫林下，潮声渐渐闻。
怀人,思念,访西湖忆太白山人二首 其一,西湖昔隐太初时，月下诗多幼妇辞。今夜自寻湖上路，沉吟对月费相思。
怀古,孤独,凤凰山故宫（原校：一作钱塘怀古）,渐无南渡旧衣冠，尚有西湖风雨寒。凤鸟不来山寂寂，鸱夷何在海漫漫。荒陵樵采官犹禁，故苑烟花客自看。惟恨馀杭门外柳，长年不了送征鞍。
思乡,想家,春日山庄,得归仍喜故园春，日日花前倒葛巾。自惜年光催短鬓，平分春色与东邻。啭枝黄鸟争歌妓，拖雨绯桃似醉人。华发青山莫相笑，初衣会见出风尘。
山水,想家,游黄华山 其一,閒行作意林虑西，攀跻只与诸峰齐。王母池东丹灶冷，桃花溪上白云低。数声钟磬寺门近，万壑风烟山径迷。夏馥庾贤事俱远，采芝谁复结幽栖。
田园,想家,春日闲居 其五,奉使谈经日，单车西入关。抡才牛口下，得士凤毛间。白雪千人失，黄河万里还。即今高卧处，犹不减商山。
思乡,想家,次韵罗都宪归老诗四首 其一,解却都堂印，红尘百虑休。乡心中夜枕，宦况五湖舟。已遂林泉乐，宁忘社稷忧。菊松三径里，相过有羊求。
思乡,想家,黄鹄篇,黄鹄浴其羽，矫绝淩青苍。黄鹄志四海，飞飞归故乡。故乡得相见，四海徒相望。燕识主人心，胡为恋屋梁。精卫思填海，空水日已扬。金石有变迁，沧桑岂足量。不见蜉蝣子，楚楚明衣裳。恶木非我阴，覆车非我粮。闵彼事区区，引缴欲奚伤。
田园,哀伤,吴梅村被征入都四首 其一,海外黄冠旧有期，难教遗老散清时。身随杞宋留文献，代阅商周重鼎彝。满地江湖伤白发，极天兵甲忆乌皮。重来簪笔承明殿，记得挥毫出每迟。
怀古,怨恨,赠白道者（一作咏史第二首）,十二楼前再拜辞，灵风正满碧桃枝。壶中若是有天地，又向壶中伤别离。
怀人,思念,答梅禹金见寄,腊月寒澌双鲤迟，江南尺素寄相思。名高嘉祐诸梅后，家擅宣城小谢诗。赋客未能逢狗监，酒人犹自傍鸱夷。鲛珠莫报君应笑，老向风尘两鬓丝。
怀人,思念,寄人二首 其一,花上断续雨，江头来去风。相思春欲尽，未遣酒尊空。
悼亡,哀伤,哭陈陶,耒阳山下伤工部，采石江边吊翰林。两地荒坟各三尺，却成开解哭君心。
怀人,想家,送尤文度赴贵州参议兼寄武昌故旧,三十年前江汉上，清风潇洒共襟期。折兰閒咏离骚赋，看竹频过孝感祠。已幸两京重论旧，何堪万里又分岐。故人相遇应相问，为道非才负圣时。
怀人,思念,寄沈懋学,遥忆青门子，西湖久客年。孤山调玉鹤，龙井试新泉。洒落黄公望，风流葛稚川。相思空有梦，衰病更谁怜。
山水,想家,雁荡冬游四首聊纪其大者 其一 龙湫瀑布,千年幽胜擅南陬，万里祥云枕碧流。气动若为丹凤舞，秋深坐使白猿愁。
田园,想家,从戒坛下至可罗村,坛空松阴阴，山色春更静。风移龙蜿蜿，云散日靓靓。飞襟一里翠，度石双屐冷。娟花不出谷，独对山露醒。芳香路之半，远近自春影。日暮逢归樵，相看在人境。
田园,哀伤,江村夜渡,休沐同游江上村，寻春徙倚到黄昏。舟车远望兼南北，星月平临互吐吞。傍水花阴侵座入，当檐山色伴云屯。相逢莫作乘桴叹，兀坐中流过海门。
思乡,想家,食菱,一曲菱歌江上秋，画船归近望江楼。北来物色浑如玉，南望乡关第几州。风味疑从仙掌堕，水芳曾傍锦云浮。岁寒独枉佳人惠，消得相如一片愁。
思乡,想家,其二,自君之出矣，妾自奉尊嫜。知君不思妾，亦当思故乡。
思乡,想家,寓越,寒雪淹旬渡早梅，流人心事付衔杯。涉江渐觉吴音改，积雨将晴海气回。落照万山神禹庙，望乡一黠越王台。霜鸿知我归思切，又逐残钟枕上来。
怀人,喜悦,听府妓歌忆春卿资政给事,南方酒如渑，醉倒本容易。蔡姬缓声歌，清响动云际。惜哉知音稀，此辈自难值。曩者东山游，一日已三岁。人遐成陈迹，兴尽失超诣。寥寥方外欢，独数嵇阮辈。冻云临寒空，掩郁迈往气。引杯乱愁思，击节还拊髀。
思乡,想家,睡起晚晴台野眺怀南溪游好,一枕黄尘眯眼开，关河清梦片时回。屡因春睡思长假，祇为乡心上小台。双阙万家还阒寂，孤烟落日共裴褢。故园只在青山外，管领莺花待我来。
思乡,想家,自铅山如鹅湖,长松十里晓冥冥，行尽松林到法城。悄悄虚廊无客语，阴阴众绿有莺声。新荷万点土花碧，白鹭一行春雪轻。麦秀渐渐桑叶暗，恍然如在故园行。
山水,喜悦,游皋亭山 其一,忆别皋亭去，游踪久寂寥。十年孤艇子，又泊半山桥。坞竹寒逾翠，崖霜晓未消。闲心皆可乐，木叶下萧萧。
思乡,想家,寄陈衡山荅其金陵归临贶,朱雀桥边几夕曛，兴亡燕语谩纷纷。怅望谪仙坟上草，低回蒋帝庙前云。征衫尘土乡心共，归路秋云雁翼分。枉沐光临到蓬荜，无由倾盖一论文。
战争,恐惧,边头叹,边头奏凉风，战士送寒衣。北征夏徂秋，君王虚六师。区区彼敌人，授首讵无期。冰霜辉戈甲，勇忆临去时。去去思树功，宁复顾家为。指挥在将军，坐作看旌旗。谓是白沙漠，那知青草陂。当时均死力，顾乃用之非。
思乡,想家,其七,茉莉来南国，玉蕊发其英。馨香随风扬，感我故园情。况复月色佳，尊酒欢与倾。羲御渐委辔，阶下虫微鸣。不觉歌式微，慨然怀友生。
怀人,思念,寄寿海南李言兑,文坛久已擅仪型，七十年来风月清。世不识材甘阁笔，天能赋物枉聪明。西窗我每牵孤梦，南极君为老客星。海市蜃楼互遮映，相思终古隔深情。
思乡,想家,和澄斋刘制干过芜湖渭阳宅有感韵,兴言陟屺驻征艎，丘水依然亦故乡。萱草梦寒诗思远，梅花月冷角声长。暂辞小隐从三聘，况值清时已一阳。朝籍渐通恩数洽，会看梧槚发幽光。
思乡,想家,感秋,江汉流无极，浮云去靡依。类此远游子，乘障戍边圻。故乡三千里，山川隔音徽。日夕桀括栖，凉秋熠耀飞。离索星霜改，端忧节序违。处者怨不詹，行人叹式微。焉得排云翼，遥随征鸿归。
怀人,想家,酬京师友人见寄,浮云悲故国，积水起鸣雷。不见长安日，愁登古吹台。故人三月别，天上一书来。欲问经行处，山中杜若开。
闺怨,怨恨,杂曲歌辞 其一 ①闺怨词,朝憎莺百啭，夜妒燕双栖。不惯经春别，谁知到晓啼。
思乡,想家,和元汝功元日感怀,少时喜节物，常恨春来迟。而今新年至，怀抱不胜悲。儿童荐椒酒，未饮增长欷。陜洛果何罪，半世戎马嘶。坐令冠盖流，星散鸟择栖。回头望乡国，泪雨秋悽悽。我公关中豪，志气青云齐。誓当剪豺狼，不复问狐狸。夫何丘壑间，从事酒与诗。烟尘要一扫，櫜弓卧鼓鞞。天下维泰山，置器安不危。廓廓大丈夫，功勋千载奇。
怀人,愁绪,病中雨夜怀同志,杉竹竞霪霪，天时正积阴。背窗秋烛暗，攲枕夜堂深。月被重云蔽，萤依湿气沉。无憀不成寐，况复想知音。
思乡,想家,题鸿都观,亡吴霸越已功全，深隐云林始学仙。鸾鹤自飘三蜀驾，波涛犹忆五湖船。双溪夜月明寒玉，众岭秋空敛翠烟。也有扁舟归去兴，故乡东望思悠然。
思乡,想家,其二,故园东望暮云低，黑海重重去路迷。宁使弟昆沦异族，忍抛君父作遗黎！浮沈冷宦成蕉鹿，顾盼雄图失草鸡。痛哭上书天路远，负公万里走轮蹄！
送别,哀伤,酬乐天重寄别,却报君侯听苦辞，老头抛我欲何之。武牢关外虽分手，不似如今衰白时。
山水,孤独,登阳山妙净院,野寺虽牢落，山僧亦自如。幽栖邻虎空，灵迹近龙居。地胜轩楹古，天寒草木疏。凭高望城郭，把酒一欷歔。
怀人,思念,寄杨南寿 其一,关西夫子道尤尊，清白传家到耳孙。几度相思程水路，白沙翠竹月当门。
怀人,想家,游峄山还过鲁城西郭有怀中立王孙,二十年来感旧游，绿云遥见隔城楼。逢人恐识关门气，访客真成雪夜舟。鲁国山川空自赋，梁园松桂为谁秋。何时却有论文地，尊酒同销万斛愁。
咏物,哀伤,月,哀哀半规月，前日犹盈轮。冉冉几何间，光彩倏已沦。至精孰如斯，犹不逃亏盈。天地亦无根，万化无长存。矧兹寄一形，随天运浑冥。若无重素规，谁信天地精。
思乡,想家,申凫盟见访,自枉高人驾，悠然淡旅情。狂真疏礼法，老益厌诗名。万树霜前色，连砧苑外声。乡心剧岁晚，迟我碧山耕。
战争,想家,其八 固原,秋入平原动鼓鼙，弓鸣风劲塞云低。汉家营垒沿山后，秦郡川原尽陇西。征调频年忧戍士，逃亡□计复蒸黎。徘徊险阻谁为守，花马池边落日迷。
思乡,想家,其七 芙蓉湾,曲水回塘不碍舟，涉江无便寄清秋。故园桃李今摇落，欲驻寒芳待远游。
怀人,孤独,寄祇园师煦东白,一别东林远法师，十年沧海梦相思。黑貂已弊犹存舌，白社虽贫尚有诗。菰米云深鸿雁饱，梧桐月冷凤凰饥。台州若问狂司户，张翰湖头两鬓丝。
田园,想家,薄暮自近村归新庄精舍,閒来野老话桑麻，谈罢归时兴趣赊。水足春田看叱犊，日平暮树听啼鸦。连村修竹阴随步，一路芳荪绿到家。自掩荆扉灯上后，拨炉重试雨前茶。
思乡,想家,食粥,病齿入冬便食粥，瓦瓶煮豆给晨庖。邻人新酒赊来醉，道士奇方借得抄。雁喜随阳还北乡，鹊知避岁已南巢。故园我亦无归计，且作斋居盖白茅。
咏物,孤独,梅花,疏枝雀啅转春温，正试东风第一番。每自凝神当远驿，为谁孤立向荒村。晴云曳宕春无限，午夜分明月有痕。索解此中浑未易，目成脉脉在忘言。
怀古,孤独,云间怀古（原注：云间，秀州地名。）,薰风短棹水粼粼，老鹤疏林寂不闻。内史祠荒残碣雨，黄门书冷半堆云。猎场斜日分桑坞，驰道秋深走鹿群。寥落一觞谁吊古，渔乡烟景客平分。
闺怨,想家,南朝宫词二首 其一,花簇郊坰锦作围，小怜日暮射生归。双双羽从重歌舞，不觉齐城漏已微。
思乡,想家,宝庆署中得念唐表兄书,家乡消息乍相闻，何事浮踪隔雁群。吏隐不堪山路渺，书来刚及楚兰薰。天涯暂得舒怀想，花底何时共苾芬。久负故园松菊约，倚栏终日望乡云。
怀人,愁绪,寄静佳朱明府,伤心独立旧池台，日日西风送雨来。别后思君无限事，一封书发两番开。
思乡,想家,九日病阻登高,几逢令节重徘徊，病里閒情只绿苔。问俗已疏禾黍外，寄身合向药苗栽。犹存瘦骨衫香落，始过荒亭雁影来。楚客今秋思更苦，望乡犹阻旧登台。
战争,流泪,木棉花歌,广州城边木棉花，花开十丈如丹霞。烛龙衔日来沧海，天女持灯出绛纱。树树双栖孔雀暖，枝枝交映扶桑斜。仙种珍奇世希见，受命天南绝霜霰。汉帝曾栽扶荔宫，越王为造珊瑚殿。月下红侵舞女衣，风前香绕留仙宴。回首春深怨杜鹃，荣华寂寞泪潸然。残英化作天山雪，飘落胡人玉笛边。
怀人,孤独,和张原斋见寄,昔磨铁砚已成空，今掉孤舟作钓翁。百丈依依牵夜月，一丝袅袅弄秋风。梦回牧笛樵歌里，身寄鸥沙犊草中。独把新诗轻万户，故人相问有张公。
怀人,恐惧,山居闻吴客来五羊多是旧游遥有此寄,月冷吴江枫叶声，莼鲈遥慰十年情。旧游半倚生公石，新语重携陆贾城。麟阁惊心仍草莽，鸡坛回首识肥轻。何当七发开眉宇，秋晚观涛气暂平。
田园,流泪,俞东村示教雨窗感兴佳作连篇累牍寓意深远譬如雍门之琴能使听者堕泪讽咏之馀勉强追和不翅鸣瓦釜而配黄钟也 其一,白发无情不我饶，东风杨柳自新条。蓬莱弱水舟难到，阊阖青云路本遥。晚景生涯何转拙，早年豪气已俱消。闭门只是听春雨，连及莺花也寂寥。
思乡,想家,受代还眉,久客念吾土，每叹江山非。及兹受代去，亦复无家归。仕宦几半世，奔走遍九围。竟无置锥土，安此容膝扉。还当僦屋居，况有囊金挥。处乡亦何有，去国空依依。
山水,失意,登道山亭,名藩跨炎服，崇阜极幽爽。亭台纳元气，磅礴俯深广。我来属初霁，心与孤云往。萧飒海树秋，如闻暮潮响。摩挲石阑古，挥霍霄汉上。大有本虚空，河山一溟涨。凄凉乘槎意，迢递紫霞想。浊世谁复然，临风默惆怅。
思乡,想家,其五,来日当残腊，归期及暮春。眼看今夜月，心切故乡人。浪息烦风伯，舟安托水神。冯唐何用叹，未误百年身。
思乡,想家,其二,负心二十载，解佩漫言归。身既遂初服，年将半古稀。故乡梅正发，塞上马犹肥。收拾从来意，于今便息机。
思乡,想家,其二,携手自京都，归心乃畴昔。岂不恋明恩，久持金门戟。今日故园身，残岁空堂夕。含情亦何言，尘耒挂东壁。
山水,想家,游披霞山,落日红云带鸟飞，重来登眺坐松扉。秋林寒渚千村晚，山寺无人月送归。
思乡,想家,适适圃柳堤,一借河桥色，春留水阁阴。笼烟眉锁黛，飏日缕垂金。叶底三眠梦，枝头百啭音。五株频对咏，真慰故园心。
怀人,惊讶,有画忆阮郎图者戏为作此,余昔漫游历天台，仙踪不见空尘埃。始知好事传虚幻，那有仙子逐人来。不然山中现妖物，时人误尔谈仙术。谁家画出相思容，毋乃笔意随所适。石桥飞跨碧峰颠，白云满地赤城出。千年壁立生苍苔，何似人间望夫石。
思乡,想家,其二,向晚张帆去，中流一叶轻。吴山随鸟过，楚水划天明。风雨王程远，波涛旅恨生。烹葵还剥枣，清绝故园情。
送别,想家,望亭驿酬别周判官,何事出长洲，连宵饮不休。醒应难作别，欢渐少于愁。灯火穿村市，笙歌上驿楼。何言五十里，已不属苏州。
送别,想家,送常秀才下第东归,东归多旅恨，西上少知音。寒食看花眼，春风落日心。百忧当二月，一醉直千金。到处公卿席，无辞酒盏深。
悼亡,想家,哭赵吏部,篇诗曾送耻斋行，岂料存亡隔此生。早控危衷敷鲠论，晚留遗爱在羊城。惜无金辂封同姓，空有玉棺归九京。箧笥旧藏君杂藁，令人一读一伤情。
田园,哀伤,村居早出,草白露初晓，好鸟啼高林。篱下水流急，门前山气深。花光迷近甸，柳色映遥岑。春物自鲜萦，但伤离乱心。还成骑马出，恻怆望城阴。
思乡,想家,过龙阳县,李衡洲畔水潭潭，生计漂流最不堪。抛却故园三百树，来尝霜橘洞庭南。
悼亡,孤独,哭李芷汀,布衣牢落病兼贫，南徼惊闻噩耗真。四海名流同哭寝，千秋文苑此传人。谈兵慷慨曾前席，钩党纷纭竟洁身。地下鬼雄应问讯，中原如沸未维新。
山水,想家,登甘露寺北望,京口潮来曲岸平，海门风起浪花生。人行沙上见日影，舟过江中闻橹声。芳草远迷杨子渡，宿烟深映广陵城。游人乡思应如橘，相望须含两地情。
田园,哀伤,伤田家（选二） 其一,布谷催春种，南村又北村。可怜逃窜尽，能得几家存。
思乡,想家,题桂林荣遇图,白发刘郎江右住，高堂大字书荣遇。借问何因得此名，向人指点门前树。年年八月金粟开，云是仙翁亲手栽。异本定从天上得，清芬应自月中来。只今系马长安道，梦想故园秋色好。匡庐青压九江深，翻笑淮南小山小。草木之生关盛衰，百年培植当清时。寄谢子孙毋剪伐，青云留取最高枝。
田园,怨恨,陪韩守刘村看牡丹,洛阳旧谱隔芳园，姚魏寻香作返魂。端为名花肯迂路，定知春色落深村。日中半醉如含恨，雨后幽姿未忍言。上苑分明有馀地，野芹何独溯金门。
思乡,想家,秋物十咏①,千山瘦削绕平原，纵目西风坐故园。一带低迷衰草色，几人憔悴晚烟痕。峰峦已减常春黛，岵屺长销自古魂。最是不堪凭望处，翠微日日送黄昏。
思乡,想家,家僮报西嵓栽植滋茂喜而成咏,孤云出岫本无心，何用微名挂士林。近日故园消息好，西嵓花木已成阴。
送别,恐惧,奉和幸望春宫送朔方军大总管张仁亶,边郊草具腓，河塞有兵机。上宰调梅寄，元戎细柳威。武貔东道出，鹰隼北庭飞。玉匣谋中野，金舆下太微。投醪衔饯酌，缉衮事征衣。勿谓公孙老，行闻奏凯归。
送别,失意,彭州萧使君出妓夜宴见送,玉颜红烛忽惊春，微步凌波暗拂尘。自是当歌敛眉黛，不因惆怅为行人。
思乡,想家,其四,老去襟怀强坦如，故园迢递战争馀。休思已往曾经事，但访从来未见书。止水寸心常淡静，乱蓬双鬓任萧疏。会当悬却车舆后，少室山前别卜居。
怀人,思念,寄何白二仪制,帝里承恩日，仙曹典礼时。共趋门下省，同草殿中仪。文藻推西蜀，才华重左司。莺花春色远，何处寄相思。
田园,恐惧,己未端四复初以村居述怀及午日书事见示因次其韵 其二,节物惊心易感人，枇杷黄熟雨初匀。新醪若得频刍瓮，旧服何妨重补纫。门插艾枝成故事，粽包菰叶送比邻。村居此日方泥泞，奇字谁能问子云。
战争,恐惧,六月七日奉大母挈眷属避居毗陵,传来风鹤忽如麻，仓猝西行入夜哗。未必婚姻能谷我，那堪衰病更离家。眼前骨肉还欣聚，身外风尘不暇嗟。见说将军能却敌，全师应向玉关遮。
思乡,想家,偶题 其一,转目风尘色，人间睥睨过。官贫为具少，儿病检方多。时论俱戎马，乡心几薜萝。毋劳问推毂，吾意亦从它。
怀人,思念,寄江东故人,北风号木造秋悲，书到江南九月迟。雁过宜频问消息，诗成犹得慰相思。想当雨澹烟昏处，又见橙黄橘绿时。若到北山烦寄语，道林真觉乃吾师。
思乡,想家,至晋陵作,布帆摇曳夕阳斜，渡口南风起浪花。路入晋陵三百里，故乡回首是天涯。
怀人,想家,寄酬李宛平内乡,京兆田郎题柱名，相逢我未厌承明。几陪韦杜春同醉，一别荆吴岁屡更。丹地不萦归客梦，沧江难忘故人情。尺书传字来何处，愁听流莺树里声。
思乡,想家,自题所作画,深林叠巘隐牛宫，略彴弯环处处通。槲叶冷回千嶂溜，稻花香飐一川风。鱼龙卷水江翻白，燕雀穿云日漏红。闻道故园春不雨，聊将泼墨补天功。
闺怨,愁绪,怨词,井上梧桐树，密叶何沈沈。伤心昨夜月，照见双栖禽。
战争,想家,千里思,渭水通胡苑，轮台望汉关。帛书秋海断，锦字夜机闲。旅梦虫催晓，边心雁带还。惟馀两乡思，一夕度关山。
怀人,哀伤,怀友人陈三源,浮云聚散几悲欢，久客怀归忆万安。门对西山朝气爽，城临东海暮潮寒。身随断雁兼秋远，梦入疏砧向夜阑。为问松萝旧游处，别来花月共谁看。
怀人,想家,玉楼春  寄怀枣园辰溪,白蘋风起凉初峭，万里故人书始到。分襟岁月未为多，侧帽情怀何故少。人言何所无芳草，莫倚阆风悲远眺。君从楚客赋中行，我向巴猿啼处老。
思乡,想家,春日登钧州西台思登洲兄,晴沙初度雁，春树早闻猿。野店人烟少，孤村霜露繁。年华余白发，棣萼远青尊。故园河山北，幽怀难具论。
思乡,想家,题丁给事祠堂,辽鹤何年返故乡，天风剑佩已骞翔。郡人议叶来胥宇，兄子才高肯弗堂。里选诸儒俱饮惠，谏书百世尚流芳。试歌此曲陈蕉荔，万一乘云下帝旁。
怀古,想家,咏史二首 其一,京室天下归，飞甍无馀地。国士忧社稷，涂人养声利。贵贱竞一时，峨冠各鳞次。子龙独幽远，聘召漠无意。
山水,想家,登小孤山,二十年前曾过此，今朝重上小孤山。九霄旭日清光近，万里秋风爽气寒。南纪诸峰连地脉，东流众水会天关。江山不尽登临兴，望阙思亲正倚阑。
思乡,想家,秋兴,北湖菱叶近渔家，烟浦荒荒雁路斜。湿鸟立沙闻社鼓，野人当户伺田瓜。月明露上蒲萄蔓，夜静风生莨荡花。怅望故园溪外渡，一声横篴冷蒹葭。
怀古,失意,阅江楼怀古,新莺啼遍旧皇州，端水无情日夜流。惆怅美人何处所，不堪重上阅江楼。
战争,想家,赠赵将军,老将摇征旆，提兵出汉家。几年闲豹略，万里渡龙沙。驿路村村雨，边城处处花。幕南无战马，终日醉闻笳。
战争,想家,题萧世英千户行卷,将军先业在筠阳，乔木森森映画堂。三世功勋昭汗简，一门忠孝播馀芳。暌违谩叹关山隔，游宦空惊岁月长。致政安居归故里，香山九老共徜徉。
思乡,想家,其十,故乡南去路迢遥，红树凌霜叶半凋。桑梓人人望归客，沿流休驻木兰桡。
怀人,想家,和王景阳越中寄别韵,故人书只问平安，已分还山岂愿官。猿鹤不惊松径梦，貂蝉难换竹皮冠。长安落叶秋深见，故国斜阳雨后看。莫道剡中吟不尽，不成吟处亦停鞍。
怀人,哀伤,寄姚子中,懒趋青琐备朝班，焚却银鱼挂铁冠。琪树有枝空集燕，竹花无实谩栖鸾。汉廷将相思王允，晋代衣冠托谢安。圣世只今多雨露，上林芳草似琅玕。
山水,失意,登天华山,函谷青牛岁月寒，小华惆怅白云残。香垆画省空回首，旅鬓秋霜未挂冠。何处佩环风外响，他年龙虎鼎中蟠。便携五岳卢敖杖，玉宇高凭最上阑。
思乡,孤独,孤雁,只影翩翩下碧湘，傍池鸳鹭宿银塘。虽逢夜雨迷深浦，终向晴天著旧行。忆伴几回思片月，蜕翎多为系繁霜。江南塞北俱关念，两地飞归是故乡。
思乡,想家,忆南窗下松桂,山窗寂寂掩双扉，松桂无人客至稀。不是子规啼不到，故园虽好未成归。
思乡,想家,中秋四首和频伽居士灵芬馆韵 其一,淅沥宵未歇，古砌吟秋虫。浮云翳朗月，望眼徒朦胧。故园阻长道，揽景区异同。萧瑟怯衣单，披拂怜雌风。幸有插架书，寝馈于其中。黄初暨大历，尚友忻相逢。
悼亡,孤独,哭唐太常二首 其一,乍辍金华讲，长投海岸簪。中涓谁冀北，太史竟周南。襚道黄泉启，关门紫气含。平生携手客，泪尽百花潭。
送别,想家,送王尊师归蜀中拜埽（一无拜埽二字）,大罗天上神仙客，濯锦江头花柳春。不为碧鸡称使者，唯令白鹤报乡人。
山水,失意,登北固甘露寺瞻彭杨诸将遗像,萧萧烟浪拍寒矶，独上空楼俯翠微。乱后江山斜曰在，春深草木老莺飞。九州多难英雄出，百战成功户口稀。惆怅书生抱闲恨，眼中犹自有旌旂。
山水,喜悦,游东山,草木得新露，袭人吹冷香。泉水夜相激，衾枕自清凉。我携谪仙人，眉目秀而长。高怀洗尘累，抵掌论老庄。若人不世有，此景那可忘。终当跨皓鹤，同作云间翔。
山水,孤独,游仙坛（原注：仙坛山，在州治东五十步。）,窈窕悬僧庐，空山断诸想。上邻境泬寥，下瞰色苍莽。猿鹤无宿期，今古契真赏。坐中风雅谈，林壑散清响。凉飙洒我发，白云随我杖。醉卧松下石，不知海月上。
思乡,想家,郊外,暖云过日不作雨，客子郊外寻春光。野花朵朵红间白，堤柳丝丝青尚黄。不贪马上得新句，正忆天涯非故乡。流莺飞燕自来往，底事归途芳草长。
怀古,失意,金陵览古 段石冈,孙吴纪德旧刊碑，草没蟠螭与伏龟。惆怅冈头三段石，至今犹似鼎分时。
悼亡,哀伤,哭兄伯让生（至治丙寅以甲午岁饥因商遇寇害）,重利轻生死，哀哉负所天。青山空有恨，白骨葬无阡。忍听慈亲哭，谁为弱弟怜。几回风雨夜，欹枕泪潺湲。
思乡,想家,其三,吾爱许夫子，传家守一经。虚心师绿竹，健翮振苍冥。车笠盟如水，干戈鬓欲星。故乡尚烽火，何忍向南溟。
怀人,思念,横塘寄徐昭法,雨过横塘水，人家湿暮烟。湖山深竹里，鸡犬落花边。昔至杨梅熟，今来莲叶圆。相思胥口月，之子在渔船。
送别,怨恨,送友生游峡中（一作张籍诗）,风静杨柳垂，看花又别离。几年同在此，今日各驱驰。峡里闻猿叫，山头见月时。殷勤一杯酒，珍重岁寒姿。
怀人,失意,春日山中寄怀岳季方兼柬潘源之金本清,一榻高悬阅岁时，东风还有故人期。小桃原野春风早，幽竹门墙夜月迟。道在只甘颜子乐，时平肯作贾生悲。云山翠合衡茅近，日暮犹闻歌紫芝。
思乡,想家,镇海楼,松涛满壑散炎埃，飞阁凌虚爽气开。沧海波光侵槛入，白云山色隔城来。烟花寂寞呼鸾道，古木萧疏朝汉台。徙倚休裁王粲赋，故园风景且衔杯。
思乡,想家,癸酉春侨居无为寺归云阁以十五游方今五十为题信笔十首终在五首 其一,十五游方今五十，羞将白发对春风。故园泉石情长在，近日江湖趣不同。莺友怕寒抛柳巷，蜂臣探暖到花丛。芳菲时节偏多感，无奈归心逐塞鸿。
怀人,想家,酬绵州于中丞使君见寄,故人书信越褒斜，新意虽多旧约赊。皆就一麾先去国，共谋三径未还家。荆巫夜隔巴西月，鄢郢春连汉上花。半月离居犹怅望，可堪垂白各天涯。
田园,哀伤,田园秋日杂与四首 其一,曲径入林丘，柴门野水流。松间还倚杖，石上复垂钩。借问家中妇，今朝有酒不？前山夕阳下，吾意正悠悠。
闺怨,想家,秋闺回文,秋江度雁远鸣孤，景寂霜天晓宿乌。愁旧恋深时忆妾，别新伤剧日思夫。楼凭揽鬓羞凝翠，镜舞窥人怯点朱。浮霭盼残凄想结，修睽信羽落关榆。
思乡,想家,秋意,晴山霏薄雨，秋意入初寒。酒熟花愁老，篁多怨袖单。乡心催蟋蟀，琴思与风湍。剪烛看孤影，深宵亦大难。
思乡,哀伤,庆寿僧舍即事,白雨映青松，萧飒洒朱阁。稍觉暑气销，微凉度疏箔。客居秋寺古，心迹俱寂寞。夕虫鸣阶砌，孤萤炯丛薄。展转怀故乡，时闻风鸣铎。
悼亡,失意,哭无方阇黎,细想总茫然，哭君倍自怜。佳城迷白日，世上岂青天。道丧悲龙象，山春恨杜鹃。年年持鹤梦，无计到花田。
山水,想家,游石龙偶成寺僧通首坐饱历丛林归老此山故诗多及之,飞泉撼琳球，群山高崔嵬。中有古道场，紫烟笼观台。石门不施关，荣辱自不来。霜钟鸣万壑，日出山雾开。老僧挈筠篮，上山拾羹材。归煮南涧水，至味谢盐梅。食饱不下床，法身充九垓。破衲一甲子，云閒与徘徊。我欲吐情语，铭之古岩隈。云切戒多事，勿听龙作媒。为雨非不佳，世间多尘埃。预恐为雨罢，归来污苍苔。
思乡,想家,其三,有花须折酒须倾，少日追欢不计程。老去自怜心易懒，时过还恐道难成。城头又是暮云合，江上何时春水生。早理扁舟归去好，故园犹有万红英。
闺怨,愁绪,宫怨,清秋宫月照窗纱，重捲珠帘望翠华。咫尺昭阳恩不到，镜中容貌枉如花。
山水,孤独,登麻姑山,老于岁月去如飞，与客随缘叩板扉。汲取玉泉淘野饭，制来丝葛试仙衣。辞荣忽睹擎天柱，搜胜谁贻放鹤矶。隔断尘区酬旧隐，渚风沙月未相违。
闺怨,哀伤,闺中月令诗 其一,正月晴和风气新，玉颜红烛忽惊春。凌晨并作新妆面，百福香奁胜里人。
送别,想家,送贺秘监归会稽诗,止足人高尚，遗荣子独前。诣台飞舄日，辞阙挂冠年。象服归丹扆，霓裳降紫天。仙舟望不及，朝野共推贤。
悼亡,哀伤,哭七弟,季也伤愚戆，林间第七枝。生尝劳父训，死竟重兄悲。缚兔工何益，囊萤计已迟。虎儿应迈尔，教养待来兹。
思乡,想家,二月初二日山中感兴,山合风多急，江寒潮易残。艰虞浑未息，漂泊若为安。脱叶投沙井，吹花点石阑。故园归梦切，雪潦几时乾。
思乡,想家,晓起有怀刘明东、朱歌堂,容久因循惯，园荒岁月侵。寒花依白日，黄叶下疏林。岂不故乡思，其如海水深。羊求书尚在，启箧见君心。
思乡,想家,江华海阻风夜泊,江华海上北风狂，仓卒维舟野岸傍。永夜涛声喧独枕，一天雨色撼危樯。倦游可更淹难路，归梦何由到故乡。萍泛栖栖沧海曲，只教鸥鹭笑人忙。
田园,孤独,村居二首 其一,门闭仍逢雪，厨寒未起烟。贫家重寥落，半为日高眠。
思乡,想家,和丁丞相,夷狄为阴中国阳，岂容羊犬更鸱张。捷书一纸来从广，凯奏连旗至自扬。尽瘁元臣食放箸，偷安老守寝凝香。但怜此土非吾土，岁晚天寒忆故乡。
咏物,想家,萤,忽向篱边绕，还从井畔飞。雨昏光不灭，露重影犹微。伴读来书舍，窥眠入翠帏。黄花秋老后，未识汝何归。
怀人,想家,寄别友人之官古云中,故人趋薄宦，万里去云中。极塞风霜苦，单车道路穷。烽烟防突骑，乡信候飞鸿。此别成蓬梗，何年语笑同。
思乡,想家,和林待用都宪云庄二绝 其一,生涯争似故园长，田有嘉禾树有桑。千顷白云山万叠，个中真是地仙乡。
思乡,想家,少参漆公太史赵公过浮丘 其一,负郭初开一径荒，丹丘云气尚微茫。松间更有潮通井，坛畔谁知石化羊。太史探书经禹穴，群公持斧靖炎方。疏才幸际升平日，不逐青螺去故乡。
思乡,想家,其四,经时谢朝谒，因病得闲居。日暗牛羊下，风吹薜荔疏。乡心候秋水，晚计卜田庐。近讶交能绝，嵇康已著书。
思乡,想家,次白岩西亭韵,橘中妙理不容谈，帘外青山自可耽。鸟度方塘归瞑树，风吹急雨洗朝岚。诗章立就公何敏，酒令方严我不堪。回首故园无百里，对人休唱望江南。
思乡,想家,过云间黄用和新圃,缭池剩欲开花径，傍舍先须作草堂。雨后不妨频检校，客来留得共徜徉。故园怪我归何晚，避地输君乐未央。待得功成方卜筑，岂如强健享风光。
思乡,想家,巴南旅泊,巴山惨别魂，巴水彻荆门。此地若重到，居人谁复存。落帆红叶渡，驻马白云村。却羡南飞雁，年年到故园。
思乡,想家,岐阳蒙相国对（一作借）宅因抒怀投献,风有危亭月有台，平津阁畔好裴回。虽非宋玉诛茅至，且学王家种竹来。已得静居从马歇，不堪行色被蝉催。故园兰菊三千里，旅梦方应校懒回。
战争,恐惧,老将,皓首将军蕴六韬，胸藏兵甲尚英豪。昔年胡马争功去，今日麟台绘字高。矍铄不忧来晚景，春秋未许便游遨。梦魂屡绕阳关路，报国心勤岂惮劳。
送别,想家,送玄同真人李抱朴谒灊山仙祠,城阙天中近，蓬瀛海上遥。归期千载鹤，春至一来朝。采药逢三秀，餐霞卧九霄。参同如有旨，金鼎待君烧。
山水,哀伤,登横山顶上览州城同蔡道卿,归翼带残霞，山城晚气佳。鸣鸡闻四境，翔雉绕千家。碧树州门静，黄尘市里哗。愁心因纵目，共有异乡嗟。
思乡,想家,其二,王事贤劳白发新，承恩此日许为民。久操判笔初停手，还著儒衣却称身。惜别敬持杯酒饯，投閒暂卜草堂邻。故园松菊催归兴，目送飞鸿北向秦。
山水,想家,登惠山酌第二泉次唐人壁间韵三首 其一,甘泉发灵□，苔藓俱青苍。时有白云流，悠然下石堂。山风扫积叶，将堕还复翔。良久素月升，暝色生寒光。羁禽起深樾，松桧落子香。平生丘壑姿，欲去洵难忘。
思乡,想家,寒食,旅次经寒食，游人念故园。松楸违渐远，雨露感偏存。昔幸同三釜，今谁作九原。环樵峰七十，有梦到云门。
思乡,想家,谢子肃任昆山丞和余留题旧游诗复次韵谢之,故乡春好阻同游，谁与花前倒玉舟。陈迹未能忘茂苑，新诗俄喜寄丹丘。开缄已慰三年别，展诵还消万斛愁。文行如君今日少，蓝田宁许久淹留。
思乡,想家,赵乐道挽诗二首 其一,耆旧彫零尽，归来悲故乡。云山横爽气，杖履属空床。蚤发名难没，终荣德未央。芝兰日夜长，遗范在诸郎。
战争,想家,送人之靖州从军,十年书剑远从军，万里驱驰净虏尘。报国有身甘负戟，思亲无日不沾巾。马嘶青海边头月，人卧黄沙碛里春。看取汉庭功策在，要将图像入麒麟。
思乡,想家,寄题叔父池亭,一壑久藏胜，数椽忽开亭。方塘荫瓦影，净见鲂鲤行。主人有嘉招，转柁失高城。不知几摇兀，杙舟上峥嵘。尊酒酌芳醁，园蔬煮柔青。翩翩射鸭弓，一笑翻綵翎。那知海陬侄，斗粟忘归耕。馀生信萍梗，归梦识林坰。涨水有回波，故乡岂无情。一醉会有日，因之濯尘缨。
战争,哀伤,足唐人句效古塞下曲,长榆塞上接龟沙，碎叶城边建虎牙。夜夜月为青冢镜，年年雪作黑山花。苏武白头持汉节，文姬红泪泣胡笳。可怜苜蓿迷征马，谁见蒲桃入内家。
思乡,想家,目昏颇废观书以诗记其始时年七十九矣,少时业诗书，慕古不自量。晨暮间弦诵，左右纷朱黄。积书山崇崇，探义海茫茫。同志三四人，辩论略相当。落笔辄千言，气欲吞名场。忽焉六十年，绿鬓久已霜。食必观本草，不疗病在床。今秋又病目，始觉闲味长。车马既不至，亦无书在傍。一坐漏十刻，甚倦则倚墙。蝴蝶吾前身，华胥吾故乡。童子亦听睡，不复呼烧香。
思乡,想家,其六,青云纷四极，不翳明月光。高台一以眺，远思从苍茫。鸿鹄在中泽，岂为谋稻梁。神哉蛟龙志，尺渎宁终藏。丈夫志四海，廖廓相翱翔。朝游过昆仑，夕游略扶桑。无学儿女仁，白首恋故乡。
咏物,想家,雨,炎蒸无可避，赤日闭还开。忽走千峰雨，平临万壑雷。云光齐混沌，风力莽喧豗。咫尺波涛起，鱼龙信快哉。
思乡,想家,忆儿病,几岁携家住帝畿，故园终日费心思。无端今日襄江上，回首长安忆病儿。
田园,想家,归自南村,归骑成新句，禅关访旧踪。断碑青藓合，画壁暗尘封。叶尽山容瘦，云寒雪意浓。马蹄残日里，缥缈听清钟。
思乡,想家,雪夜听沈仁甫谈乡事,乡事连床话未休，春寒寂寂送春愁。素衣怜子客千里，书烛摇人风满楼。燕地雪花偏入暮，故园杨柳几经秋。多情若问吴淞水，犹绕侬家日夜流。
咏物,喜悦,雨,雨坐才三日，晴游已一冬。壮怀淹阁茗，润色对庭松。泥阻东山屐，云沉北寺钟。何当拥衾起，微旭在帘栊。
怀人,想家,怀博陵故人,孤城易水头，不忘旧交游。雪压围棋石，风吹饮酒楼。路遥千万里，人别十三秋。吟苦相思处，天寒水急流。
思乡,想家,再次韵 其三,晚景颇好道，寸心孤月明。山川游宦况，松菊故园情。辽渺天难问，艰危事屡更。倚阑生远思，云外暮鸿鸣。
思乡,想家,黄博士衮（字补甫万历丁丑进士国子助教）,文章如锦一毡寒，服食谁传九转丹。忆醉紫阳山月下，故园此夜对谁看。
山水,哀伤,登南京鸡鸣山,秋尽荒山鸟迹稀，拂衣独上扣禅扉。屋头鹿下缘青涧，树杪僧行入翠微。千里风烟搔短鬓，六朝文物付斜晖。悠悠身世浑如此，目断天边一雁飞。
怀古,失意,过湘水吊三闾大夫,断冢苍烟蔽，荒祠碧草旋。汨罗千古吊，空负贾生篇。
山水,想家,登中梁山 其一,浩荡秋风使节归，南山重与北山违。自来人物瞻乌帽，更共宾僚款绿衣。秦地关河才咫尺，汉都风景尚依稀。壶浆迎处多遗老，绝叹登坛往事非。
闺怨,流泪,四时宫词各一首 其一,因见落花心觉悟，薄罗襟上泪痕乾。容颜纵似花枝好，能得君王几日看。
怀人,思念,顿寒怀单祥卿教谕（时新开酒禁）,霜花一夜白，风叶满村黄。欲出岁华老，相思江水长。留枝遮鹊户，存蜜补蜂粮。想见山行处，开窗新酒香。
怀人,思念,寄友人,同人半年别，一别寂来音。赖有别时文，相思时一吟。我常倦投迹，君亦知此衿。笔砚且勿弃，苏张曾陆沈。但存舌在口，当冀身遂心。君看明月夜，松桂寒森森。
思乡,想家,其二,金枣银蚕葬故乡，梅花犹绕墓门香。马嵬原上生秋草，红粉成灰剩锦囊。
思乡,想家,入德清县界有桥曰望仙喜其名与吾乡同作诗纪之,故园门对小桥开，顾浦西偏一水洄。此地嘉名欣偶似，今宵乡梦若相催。鱼梁蟹断分明见，桑叶菱丝次第栽。怪得征人屡回首，便疑身巳到家来。
山水,想家,登天山绝顶,匹马西来万里游，飘飘心迹似轻鸥。才探蒲海千寻浪，又渡阴山五月秋。星落天中半天外，水穿沙底挟沙流。停车东望濒搔首，漫学题诗付上头。
怀古,失意,吴门怀古,南眺荒原思惘然，阖闾城古澹苍烟。吴宫已没弹丝处，胥渚犹伤赐剑年。渺渺晴湖浮远岫，萋萋春草下平田。长洲废苑那堪问，落日祇馀麋鹿眠。
怀古,想家,送郑同夫归豫章分题诗 分题馆娃宫,吴王歌舞地，千载一登临。犹有颓基在，空余秋草深。香销珠佩化，土蚀玉钗沈。楚客今朝别，仍多感慨心。
战争,想家,雨雪曲,风号沙塞北，雪暗玉关西。听水谙狐迹，循山趁马蹄。三冬边戍苦，万里塞云低。汉节彫零尽，苏郎应未归。
思乡,想家,思江南,昨日草枯今日青，羁人又动望乡情。夜来有梦登归路，不到桐庐已及明。
战争,想家,其十五,九日登高处，西山最上头。乡关疑在眼，云物不胜秋。鼓角侵胡塞，烽烟绕汉州。穷边多老将，念尔未封侯。
思乡,想家,晚归野望,落日远山衔，归舟风满帆。桥平通驿路，寺古隐松杉。樵子穿陶径，孤僧度翠岩。故乡回首处，诗境自超凡。
山水,想家,登盘山云罩寺,绝顶盘空际，登攀近日华。一峰邻造化，四顾俯云霞。东海神仙宅，西山帝子家。连氛遮不见，予意满天涯。
田园,想家,与儿子至东村遇父老共语因作小诗,桑竹穿村巷，衡茅隔土垣。海氛成物象，秋气肃川原。豆芋行将熟，鸡豚亦已繁。丰凶岁所有，农事更深论。
战争,想家,雨雪曲,边城九月尽，雨雪正霏霏。兼霰侵毡幕，如冰晃铁衣。塞垣深莫辨，边云冷不飞。鬓毛分可拟，征戍几时归。
思乡,想家,康孟担至自闽有作道旧次答,为郎久滞愧明良，几忆并州亦故乡。再出任人呼小草，重逢于尔羡长杨。天涯极目音书渺，花下来歌笑语香。自是郢中难和雪，却从此地觅何羊。
战争,想家,其二 边庭,角声吹裂肺肝愁，说与将军莫逗留。男子生当侯万里，死判马革海西头。
思乡,想家,玉华山,故乡王屋比瀛州，足迹中年未一游。玉华岭南千万里，几时飞舄到峰头。
思乡,想家,西涯宅观梅花,东风聊借一枝春，特慰巡檐索笑人。花比去年香不改，诗从今日思尤新。旧传傅老能调鼎，近许逋仙为卜邻。忽忆故园千树雪，无由独步大江滨。
怀人,思念,徐莘田见示奼红女史遗诗并纵论东洋大局赋寄（此诗又载吴幅员《台湾诗钞》。）,东海神驹性不羁，姜人黄土怆馀悲。在天在地相思愿，疑雨疑云绝妙词。周鼎重轻何用问，楚弓得失岂能知。凭君且隐鸡笼市，乞食吹箫和竹枝。
思乡,想家,浔阳春三首（元和十二年作） 春来,春来触地故乡情，忽见风光忆两京。金谷蹋花香骑入，曲江碾草钿车行。谁家绿酒欢连夜，何处红楼睡失明。独有不眠不醉客，经春冷坐古湓城。
战争,想家,其四,边臣失计款呼延，辽左于今困右贤。招讨使承斩马剑，从征军赐大官钱。神京未可称高枕，孤塞应须策万全。将相共和文武济，勿令烽火照甘泉。
思乡,想家,蔚州秋怀 其一,叶下亭皋信已霜，捣衣声里杵砧忙。独寻野兴呼驴语，尽放乡心逐雁翔。环郭万山遮远睇，凌空一塔点秋光。浮云无限苍茫意，黯黯无言绕客肠。
怀古,想家,浣溪沙  红桥怀古，和王阮亭韵,无恙年年汴水流。一声水调短亭秋。旧时明月照扬州。曾是长堤牵锦缆，绿杨清瘦至今愁。玉钩斜路近迷楼。
怀古,哀伤,辛未岁过扬州怀古,秋风归棹倚芜城，一片闲情对月明。锦缆起鸥伤往事，青钱跨鹤笑狂生。吴公塘路巳陈迹，后主观花空有名。欲访平山旧阑槛，有无山色暮云横。
怀人,想家,寄节庵,梁髯羸病馀，吞泪自治疗。孑身犯舟车，人识辽东帽。荒荒种树区，日伴万鸦吊。长镵了平生，剖肝诉九庙。穹庐霰雪埋，坐想改形貌。滔天浸祸水，其暇止群噪。万里共残阳，累书疚未报。看云卧溪堂，思君以寄傲。
思乡,想家,其二,匆匆时节逼年光，客子愁随至日长。遥忆故园今把酒，家人应说在西江。
山水,想家,登天坛山,直上断岸悬，崎岖一径缘。白云秋满壑，红树老参天。神护轩皇鼎，灵通太乙泉。何由结丹侣，共此学长年。
山水,想家,登北固寺,瓜步潮遵北固回，海门秋满瓮城来。江淮地胜存遗额，楼阁景多空旧台。落叶未疏犹有菊，重阳两度此衔杯。太平一统无天堑，万里乾坤眼共开。
思乡,想家,捍门山,扬子江头舟楫回，海门山对润州开。故乡归去六千里，先入捍门山里来。
战争,流泪,闻岭南海寇警急寄陈德基袁茂文,军中何事角声悲，赵尉台高落日迟。乱后江山犹涕泪，梦中楼橹半旌旗。渔樵实恐诛求尽，征戍深防道路危。慷慨知君能谕贼，莫令边将请王师。
思乡,想家,走笔赠刘生思肯三首 其一,故园枝叶记君家，兄弟风流竞笔花。汎宅五湖君自远，相逢犹幸在长沙。
田园,思念,许云村以杨梅惠予赋谢,云村五月杨梅熟，槜李南风李子甘。野叟叩门倾瓦缶，山童和雨泻筠篮。千金一颗怜高谊，百里同时惠老馋。两地相思无以报，啖馀聊复并题缄。
怀人,哀伤,怀方子恒,王孙别去草萋萋，江麓残烟送马蹄。我念故人肠断绝，小桥流水夕阳西。
思乡,想家,题使安南给事中思亲卷,騑騑四牡载驰驱，星使南征入瘴区。五岭不穷官驿路，万金难买故园书。丹心自许长怀国，白发那堪独倚闾。诏赐归宁应有日，且勤王事莫踌躇。
田园,思念,安福界上远山之巅樵者颇众而山色如墨盖烧馀也路逢村妇携篮者数辈问之云采野菜去,日上野烧没，云端樵路分。猿猱同矫矫，斤斧竞纷纷。有妇能供饷，携篮更采芹。田桑虽未动，尔事亦云勤。
怀人,失意,七夕寄外,宝鸭香烧袅细烟，一弯眉月露婵娟。愁心似草锄仍茁，病骨如花瘦自怜。多恨人偏逢此夕，有情仙祗别经年。雏儿解向双星拜，助我相思更万千。
怀人,想家,寄共诚贾秀才,万里归来四壁空，旧游浑在默然中。明年我欲江南去，何处留诗可寄公。
闺怨,流泪,闺思,朝日斜照户，垂杨低拂床。新篁未解箨，幽兰已谢芳。桑蛾齐绕树，海燕竞窥梁。玉箸流残粉，金炉冷夕香。罗衾空有梦，无信往辽阳。
思乡,想家,九日有怀,故园松菊应无恙，上国新醪也自佳。两地思归俱未得，一身长笑在天涯。
咏物,哀伤,垂柳,娉婷小苑中，婀娜曲池东。朝佩皆垂地，仙衣尽带风。七贤宁占竹，三品且饶松。肠断灵和殿，先皇玉座空。
怀人,喜悦,许当郎中自温陵寄诗叙旧游之感奉酬,少小温陵客，于今记昔游。故人情最厚，嘉句远相求。胜事成陈迹，流年换白头。僧坊屡题壁，知有旧痕不。
思乡,想家,其六,万里来崩豁，终年气惨悽。地穷清涧断，天近玉绳低。孛窟黄沙北，昆崙白雪西。故园何处觅，搔首意空迷。
思乡,想家,次韵何元朗罢官之作,千古钟山拥晋京，门前淮水为谁清。即看江令还家日，不作平原羁宦情。异代风流草市宅，故园离乱柘林莺。东田见说堪行乐，莫怪经旬懒入城。
思乡,想家,唐崇徽公主手痕和韩内翰（嘉祐四年）,故乡飞鸟尚啁啾，何况悲笳出塞愁。青冢埋魂知不返，翠崖遗迹为谁留。玉颜自古为身累，肉食何人与国谋。行路至今空叹息，岩花涧草自春秋。
思乡,想家,其二,惜别意何长，莺声满夕阳。残碑问邹峄，遗殿吊灵光。下马多新店，逢人少故乡。归期须及早，莫待寄衣裳。
思乡,想家,其二,寒似西来不立宗，酒兵屡敌故难功。诗成染笔能忙事，勘罢糊名也自公。细雨烧灯惊节过，清尊华发与君同。故园花讯新来少，欲问平安无过鸿。
思乡,想家,次韵王子钦雨中,梦断行云去，诗成急雨催。霏霏嘘谷满，闪闪映空来。出岫非无意，为霖信有材。故园小桃李，昨夜一时开。
闺怨,想家,甘泉宫词 其三,黄帝青灵驾柏梁，甘泉宫阙旧林光。黄金欲就黄河塞，自有灵芝产殿房。
思乡,想家,谒昭亭庙,连峰到溪止，澄溜向潭泻。庙道走山腰，雀雏鸣屋瓦。古壁画云雷，空庭俨舆马。眷予来故乡，絜斋陈奠斝。尚想昔丱童，维愚托民社。每从诸父赛，朅至此祠下。今齿踰不惑，双亲世似寡。过此无所祷，曷慕逢时者。
怀人,思念,寄程都宪彦实 其一,故人作镇在辽阳，剩有声名动帝乡。我忝相知重相忆，不堪回首海天长。
思乡,想家,歌风台,硉矹高台沛水涯，英雄千载故乡思。云飞风起歌声断，落日萧萧草树悲。
思乡,想家,南康呈潘王二丈①,两载试江郡，政拙惭癃鳏。菖蒲值佳节，雨馀尚清寒。山光作翠黛，环蘸重湖宽。龙舟从民乐，綵袖奉亲欢。征帆镇今古，天际自往还。斑鬓阅世态，心闲如石顽。怀哉归故园，千竹荷一湾。足了此生事，哦诗谢尘寰。
战争,流泪,渡白沟,昔运遘屯厄，恒纪变参商。南风日不竞，朔吹益远扬。英雄各乘御，龙战血玄黄。矫矫平将军，独立当中央。张弧射九日，抚剑盼四方。事去绩故隳，志伸愿已偿。朅来岁月久，道里未能忘。仲生固有为，忽死亦其常。停骖览故壁，雪涕履战场。清川带萦纡，白骨浩纵横。惋叹不能发，总辔歌此章。
思乡,想家,士昭赠寸金鱼子,三印子鱼犹未食，寸金鱼子辄先尝。乡人得得分乡味，转使乡心念故乡。
思乡,想家,沙边,晚雨涨平堤，沙边独杖藜。长风催雁北，众水避潮西。楚客相逢少，吴天入望低。故园无路到，春草自萋萋。
山水,流泪,游山杂咏,赫曦方报夏，飒籁顿含凉。避暑真仙境，游山趁夕阳。青云赩赤霞，背影看翻鸦。生色王维画，谁铺鱼网麻。希革鹿未肥，漫试射生手。忘机亦近人，宁独鸥堪友。岩花错野绣，可嗅不可象。黄蝶栩双双，量来大于掌。迷离蔚榛烟，潋滟霏萝露。蹀躞珠勒马，径往风凉处。
思乡,想家,月夜,小醉初醒月满床，玉壶银阙不胜凉。天风忽送荷香过，一叶飘然忆故乡。
思乡,想家,竹枝词,烟消日出江水流，江风摇荡木兰舟。故园望断不得去，杨柳蒹葭又早秋。
思乡,想家,岁暮有作,死前生后事无涯，只系皇天不系才。得酒直须千日卧，摊书空过十年来。身同海燕家长寄，日与河鱼夜并开。深掩柴门对童稚，一冬飞尽故园梅。
思乡,想家,九日次黄学士韵,客途逢九日，景物为谁赊。此地已无酒，故园空有花。翠微亭下路，采石驿边槎。未卜重过日，临风独叹嗟。
思乡,想家,阻雨东昌次同舟陈助教韵,烟雨迷行色，江村系小舟。乡心愁入夜，客鬓易惊秋。声断风前雁，机忘水上鸥。亲庭在何处，遥望白云楼。
田园,喜悦,憩杨梅村与赵从周,放舟乌石滩，上有杨梅村。赵氏乃名家，仁义以为门。我车自南华，逸思不可言。同行谢吾子，佳意更盘桓。扫室喜迎候，开此安乐樽。清饮未肯已，侑之以盘飧。足以尽我兴，何必是桃源。
怀人,思念,岳中寄殷处士,出岳与入岳，前题继后题。遍寻僧壁上，多在雁峰西。近说游江寺，将谁话石梯。相思立高巘，山下草萋萋。
怀人,思念,风日好（寄冯来青）,春来风雨颠，未见风日好。今朝风日好，美人在远道。美人招未来，相思把瑶草。长鸟舞春风，为我一倾倒。
思乡,想家,八月十六夜泊邬子寨示祝权,邬子岩前江雾开，瑞州河口北风回。南山一点青螺小，鄱水千群白雁来。明月尚圆天气好，良宵虚度客心哀。故园松桂无人管，只恐秋霜两鬓催。
战争,哀伤,其四,孤月高高照朔荒，戍楼吹笛满天霜。三秋杨柳飘零尽，此夜征夫总断肠。
思乡,想家,偕同乡友宴崇文门邸园归而有诗,黄雀自语樱桃枝，暮林来索停云诗。雏儿泥唱小红曲，病人愁对新绿卮。梦回冰簟初凉转，一寸乡心似荷卷。不须静挹沈香薰，腻袖分明得苍藓。诸君放诞无束羁，我还左袒新葛衣。高风远郭孤鸿下，小雨空阶一蝶飞。各含幽想眷团扇，那有閒情问夕晖？不辞百罚蒲萄酒，碧月沄沄动杨柳。醉谁扶我上雕鞍，驮梦天街踏星斗。
咏物,孤独,杜鹃,蜀帝何年魄，千春化杜鹃。不如归去语，亦自古来传。月树啼方急，山房客未眠。还将口中血，滴向野花鲜。
思乡,想家,首夏即事（同上）,金兽香残昼漏稀，嫩槐庭院午风微。蜜房分子蜂初静，书阁垂帘燕自飞。小碾试茶催瀹鼎，轻刀裁葛已成衣。故园遥忆三江外，梅豆青青笋过扉。
思乡,想家,登拟岘台,高台俯仰大江驰，南尽瓯闽树影微。白草秋烟遗战骨，青天寒照落人衣。襄阳耆旧心如昨，华表仙翁事即非。东望故园三百里，不堪搔首片云飞。
悼亡,恐惧,哭中丞孙公德成,彭蠡腥风六月寒，孤臣无地挽狂澜。气吞僭窃词应激，身系纲常死亦安。必反禄山曾有疏，无庸叔段孰为端。凄凉广润门前路，老稚吞声血未乾。
战争,孤独,闻道次竹汀韵,玉关征戍卒，闻道十年还。书剑南州客，焉支北地山。黄河仍入塞，黑暗乍通蛮。问讯筹边将，谁能定郅兰。
田园,想家,江村何宏甫载酒过清江,玉笥千峰雨，金风十日秋。谁能多载酒，来此共登楼。山立阅万变，溪深纳众流。故人归未得，我亦为诗留。
怀古,想家,皖江怀古,弯弧此地射蛟还，汉武旌旗指顾间。芝草九茎生汉殿，蒲桃万里入秦关。空中枣脯仙人阁，望里金银海上山。到底英时能悔过，轮台一诏泪潸潸。
思乡,想家,独归,吏散独归迟，西庭欲暮时。猫戏风捲叶，鸡坐雨横枝。白雪谁能和，清觞谩自持。故园秋色早，回首意兼悲。
闺怨,思念,望夫石,伫望何时了，相思不计年。芳华空自惜，尺素向谁传。细雨曾和泪，冰心对所天。肝肠如铁石，风月自娟娟。
思乡,想家,其二,胡风刮地起黄沙，三月长安不见花。却忆故乡风景好，樱桃初熟正还家。
思乡,想家,湘山,半岭风吹草木香，落阶花雨送春忙。从师远借云庵卧，还我平生午枕凉。莲社缁黄常得伴，鹿门妻子亦相将。化身欲似河东柳，更向山头望故乡。
思乡,想家,其二,共此香山下，翛然水一方。诗书消岁月，贫贱老风霜。柳色随行路，梅花渺故乡。别时无限意，濡笔竟难详。
咏物,愤怒,梅花,岁暮杀气惨，草木华叶萎。寒梅吐新萼，娟娟拥疏枝。清意尘俗远，幽香风露知。孤绝惯守独，晚出甘后时。细推万物理，荣谢相乘除。桃李向来繁，试问今何如。
山水,想家,望焦山,昨为金山游，岩壑称奇遍。虽然足壮观，终嫌金碧炫。意欲陟焦山，幽秀觌层巘。无奈波澜险，惊涛驶如箭。今晨渡江归，舟发心仍恋。放眼眺佳处，遥青如匹练。颇似香炉峰，停帆几回见。坡公薄江潭，舶?风云变。我独挝回帆，奇境悭一面。准拟今宵梦，篮舆入葱茜。
战争,孤独,藏钩似陈汉卿,世故纷集如猬毛，今我不乐年将慆。汉家钩弋作隐戏，聊足与客娱佳宵。绿酒荡漾白银瓮，红烛照耀黄金幖。明妆列映左右侍，大宾坐压东西曹。平生刎颈托交契，此日意气争分毫。老拳攘袂坚莫取，钩神瞪目不敢语。搏兔壮士声若雷，失马将军面如土。忍将他日严毅颜，涴墨涂鸦上眉宇。
思乡,想家,承天候驾四首 其一,东幸方过沛，南巡乃至衡。翠华临楚地，黄屋驻樊城。云以朝歌白，河因夜渡清。宁知天子贵，别有故乡情。
怀人,思念,题画寄徐州陆九皋二首 其一,别后重来未有期，且凭图画寄相思。秋风黄叶茅亭上，犹记逢君是此时。
闺怨,想家,伯兄云间归携读章大司马闺淑有闲香奁诗因作时七月七日,秋棠花发鹡鸰还，携得金箱刘令?。此夜曝衣楼上望，万重锦绣满云间。
怀古,想家,燕昭王 其一,燕昭信是霸王才，得士望诸自魏来。故鼎遂能归磨室，黄金不枉筑宁台。七雄独尔为宗国，一战还堪振有邰。谁肯千金市骏骨，功名真自郭生开。
田园,想家,题田家,野老林居竹树低，白头志愿乐卑栖。石矼新水鱼贪荇，茅屋深村燕惜泥。明月采菱归渡口，梨花沽酒过村西。由来生事须当计，学稼何妨复灌畦。
悼亡,愁绪,哭从弟,伤心一尉便终身，叔母年高新妇贫。一片绿衫消不得，腰金拖紫是何人。
思乡,想家,赠梅子初,梅生客住吴门久，枫叶霜吹鹤发稀。隔岭月高长自照，离乡人见即如归。故园果熟开书赏，废苑花深扫榻依。为取山编藏好在，待予相伴隐灵威。
思乡,想家,黄竹子歌,江边黄竹子，堪我女儿箱。一船使两桨，得娘还故乡。
思乡,想家,次颜博士游紫罗洞五首 其一,爱君秀句轻封侯，恨不捧杖从君游。高人岂合世间著，紫罗洞边能少留。我今痴坐数椽底，饱阅炎凉祇如此。何当一叶弄云涛，鸥鸟请盟波影里。颜郎才思天下无，亦与我辈同朝晡。故乡萧疏不堪说，秋风落日号群狐。百年骎骎行且乐，不必华堂围绣幕。烂醉出门霜月孤，荷锸休随任填壑。
思乡,想家,遣兴二首 其一,失马真成福，移山未必愚。故园三径废，馀俸一钱无。望道心常渴，观书眼欲枯。宦游归自好，不必为莼鲈。
送别,想家,送魏季羔游长沙觐兄（一本无季字）,芦荻湘江水，萧萧万里秋。鹤高看迥野，蝉远入中流。访友多成滞，携家不厌游。惠连仍有作，知得从兄酬。
思乡,想家,其二,林丘渺何许，远在鳌峰麓。参差多岩峦，蒙笼匝花竹。遗踪追考槃，高吟动淇澳。一落尘网中，与世相徵逐。俯仰思故园，悽风满愁目。
思乡,想家,远望,波远鱼难渡，风高雁不行。故园秋草外，一半是斜阳。
咏物,惊讶,槐,虚魄初凝始，公位屡徵今。兔目经时浅，鼠耳讶春深。炕枝承丽日，敛柯条纂林。曲曲朱阑静，叶叶绿云阴。首冬若服实，长生谅可任。
闺怨,想家,唐武宫词,宜春苑外兔初肥，长从君王射猎归。一色赭袍飞两骑，外人不辨是贤妃。
闺怨,流泪,宫词,内苑繁华柳放丝，御沟流水涨胭脂。欲将心事题红叶，未识随流付阿谁。
战争,愁绪,秋思六首 其一,南郑归来二十霜，背人岁月去堂堂。破裘不补知寒早，倦枕无憀厌夜长。年少若为评宿士，狂生曾是说高皇。慨然此夕江湖梦，犹绕天山古战场。
思乡,想家,重游通波亭,十年抛掷故园花，最忆红桃竹外斜。此日郊亭心乍喜，败榆芳草似还家。
思乡,想家,留布金寺,宿宿俱投寺，行行莫问津。麦波摇落日，花雨恋残春。水国攻农事，禅房清世尘。乡心与野意，从此往来频。
送别,想家,送婺州许录事,之官便是还乡路，白日堂堂著锦衣。八咏遗风资逸兴，二溪寒色助清威。曙星没尽提纲去，暝角吹残锁印归。笑我中年更愚僻，醉醒多在钓渔矶。
思乡,想家,彭城夜泊,今夜彭城月，楼头又许高。故乡千里别，浮世百年劳。酒力消残梦，诗怀起旧豪。西风稻粱雁，江海去嗷嗷。
送别,哀伤,别杨颖士卢克柔殷尧藩,倦鸟暮归林，浮云晴归山。独有行路子，悠悠不知还。人生苦营营，终日群动间。所务虽不同，同归于不闲。扁舟来楚乡，匹马往秦关。离忧绕心曲，宛转如循环。且持一杯酒，聊以开愁颜。
思乡,想家,题草堂雪斋①,故乡归作雪中游，万里凝华漾素秋。色借旌幢兵气合，光连营垒阵云收。成功岂必调商鼎，料敌何如下蔡州。旧日草堂无恙否，门前时见拥鸣驺。
怀人,想家,再次送刍父韵寄之二首 其二,当时马首东，追送苦匆匆。对我藕花雨，思君榕叶风。畏途迷白黑，醉眼眩青红。曷日归相问，江湖一钓翁。
田园,失意,夜宿蔡村忆邦应弟弟时公干通州八月十一夜作是日雨晴月皎,听雨杨村湾，对月蔡村口。阴晴谁主张，蓐收权在手。乾坤蓄残暑，一扫不复有。爽气溢我舟，白露湿高柳。钩帘坐夜永，瓮倒江南酒。节物感殊乡，棣萼欣聚首。塞北鸿雁来，望兄知已久。潞水抱高城，圆月照恭友。吾曹联朝班，祖泽应未朽。但愧岁月淹，积薪岂辞后。鼎彝本何心，芹曝志难负。区区匡时策，傥可献神后。
思乡,流泪,其二,留滞周南春复春，路迷何处问三秦。竟非吾土堪垂泪，不为儒冠岂误身。偷腊槛梅暄媚眼，美寒山筱晚伤神。虚传夜雪能乘兴，不见山阴鼓柁人。
思乡,想家,次韵俞子文感事,我曾折桂向蟾宫，君有文华似彩虹。连蹇未酬平日愿，笑歌犹得故乡同。不才甘作耕岩叟，有志宜为结驷翁。穷达由来都似梦，几人曾是黑头公。
山水,哀伤,登岳阳楼望君山,洞庭无烟晚风定，春水平铺如练净。君山一点望中青，湘女梳头对明镜。镜里芙蓉夜不收，水光山色两悠悠。直教流下春江去，消得巴陵万古愁。
送别,想家,送陈子归陆浑别业,虽不旧相识，知君丞相家。故园伊川上，夜梦方山花。种药畏春过，出关愁路赊。青门酒垆别，日暮东城鸦。
田园,恐惧,暮过山村,数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘外，烟火渐相亲。
怀人,哀伤,夜梦与故冕庵胡公泛舟自鸥江至鹭洲对酒联诗公起首句余续第二第三句公续第四第五句余复续第六第七句公结末句既觉而忘第五至第七三句怆然怀旧因补之如左,金螺潇洒对芙蓉，鹭渚鱼洲窈窕通。远树白云秋色净，故人清兴酒船同。河山梦冷讴吟后，生死交深感慨中。犹想胜缘如夙昔，并骑黄鹄过江东。
思乡,想家,金吾公忤珰削籍南还舟中感慰,驿路萧条怯问津，行囊检拂旧缁尘。故园松菊犹无恙，归卧牛衣谷水滨。
田园,孤独,夜泊皖城村舍,孤舟夜泊初，远寺疏钟起。茅屋两三间，悬灯深树里。
山水,想家,游蒋山,家世帝王州，钟山耻未游。卷书趍幕府，散步入林丘。泉湃悬崖丑，云闲古树愁。草堂今在否，更欲展诗眸。
思乡,想家,寓楼寄储芋西,天低岁云晏，故乡复侨居。与子共巷陌，相望一水馀。瓦屋正鳞次，石桥亦虹舒。心亲物无碍，会数意犹疏。乾坤本逆旅，日月自居诸。来此饮名酒，相携校诗书。华发不可变，功名等为虚。及时须行乐，政恐不待予。申章示同志，聊以酬遂初。
战争,想家,八月十八夕风雨歌,去年八月十八夕，前年八月十八朝。宝带桥边观串月，钱塘江上弄惊潮。今年此夕何萧索，秋雨泙澎沉月魄。万里银河水倒飞，千条瀑布天争落。吹笛空为壮士声，何时一战似雷霆。沙场后夜逢明月，会有葡萄醉卫青。
怀人,思念,春日感兴有怀芳洲（丁未）,老去空惊岁月遒，桑榆虽晚尚堪收。鬓霜任自桃花笑，客意难凭燕语留。胜地有缘频入梦，清吟无兴独登楼。故人家住沧洲上，几夜相思欲泛舟。
思乡,想家,夜泊偶书,过得重湖日已斜，相依渔艇宿蒹葭。故园水面一千里，明月渡头三四家。客路漂流身似梗，世途纷冗事如麻。却欣归去逢寒食，醉倒春风烂漫花。
思乡,想家,癸亥除夕,万水千山外，身因负米存。世间多梗路，方寸即桃源。蜡炬迎新岁，鱼书断故园。移家乖素愿，何日奉晨昏。
田园,想家,看花出郊村店小饮,异国平居野兴深，花边立马此登临。云林未许成归隐，尘世惟思学醉吟。若下风流新蚁绿，长安春巳旧貂金。芳菲迟尔来何暮，叶底流莺正好音。
思乡,想家,酬崔十三侍御登玉垒山思故园见寄,玉垒天晴望，诸峰尽觉低。故园江树北，斜日巅云西。旷野看人小，长空共鸟齐。高山徒仰止，不得日攀跻。
思乡,想家,和宋之问寒食题黄梅临江驿,春分自淮北，寒食渡江南。忽见浔阳水，疑是宋家潭。明主阍难叫，孤臣逐未堪。遥思故园陌，桃李正酣酣。
思乡,想家,其五,九月征人未授衣，年年书到故园稀。无情恨杀湘东雁，不带平安一字飞。
田园,想家,山村,渔艇沿溪棹，江村绕屋鸦。飘零去戎马，信宿寄田家。草白新经烧，芦枯尚带花。寒山萦树出，苦竹过邻斜。野老思天宝，中原乱永嘉。生还甘橡栗，央路混龙蛇。行在居空卜，归心鬓有华。故林招屈子，莫复赋怀沙。
怀人,想家,秋日怀孟熙先生,故人丘壑隐，尘路往来迟。寒暑空相忆，云山不可期。古碑梅福寺，荒井石郎祠。旧日同游处，偏劳入梦思。
思乡,想家,石台夜坐二首 其一,故乡乃有此丛林，下板何妨著寂音。永与世遗他日志，尚嫌山浅暮年心。冻云未放僧窗晓，折竹方知夜雪深。琢句自应清似玉，更宜坡字硬黄临。
思乡,想家,其六,故园萧索越台西，乞食艰难且杖藜。纸笔陶公愁稚子，衣裳孺仲愧贤妻。山花爱老多朱槿，水鸟催归更郁鸡。出峡不须还入峡，禺阳北路易栖栖。
思乡,想家,江行,江花江草故乡情，两岸青山夹镜明。一夜雨丝风片里，轻舟已渡秣陵城。
怀人,思念,雪后怀家兄西樵,竹林上斜照，陋巷无车辙。千里暮相思，独对空庭雪。
山水,想家,登天宁寺千佛阁,为爱禅房尽日閒，褰衣高阁共跻攀。残花带雨檐前落，幽鸟将雏竹外还。上下云帆平望驿，参差烟树武原山。乞身若许归莲社，愿借东林屋一间。
思乡,想家,有邑子夜宿话余先畴芜废,临邛久倦客，彭泽赋归来。念我何为者，趣时良殆哉。一身仕东观，三载寄灵台。望见故乡树，频更缇管灰。晓车愁蹇蹇，春耜负莓莓。虚名自缰锁，丰壤成污莱。目想社枌老，心知门柳摧。神阡迷马鬣，柏表被狸灾。一闻里人语，夜静成多怀。他日还燕泣，前忧成误哀。
闺怨,失意,浣溪沙 题江建霞所藏屈翁山手书崇祯宫词册,一老累然蹋野阴。汉家城阙剧萧森。鹃啼鹤唳又而今。遗迹半沦皋羽研，行吟还抱水云琴。更无人识黍离心。
思乡,想家,其六,雪落天山苜蓿香，胡姬解辫亦红妆。少年夜抱芙蓉宿，不为烟花忆故乡。
咏物,孤独,题梅,孤根铄雪春犹浅，老干封苔蕊半开。绝似西湖停棹处，短篷斜过一枝来。
思乡,想家,予以康熙辛丑壬寅来热河寓徐文定公半山堂今三十年矣感而有作,昔坐翠微间，摊书白昼间。至今成皓首，重此对孱颜。谢墅烟云杳，滦波日夜潺。平生几游历，也当故乡山。
战争,哀伤,出塞曲,边塞苦杀伤，将军多怯懦。天骄迅电驰，宛马流星过。借问食肉徒，何人贻此祸。翩翩游侠子，仗剑出闾里。忠贞白日悬，机关当时起。挽弓不在强，骑马不在良。所贵寸心白，烈烈如秋霜。我生知有死，生死皆前定。何用苦低徊，从人学邪佞。
怀人,哀伤,寄鄂渚印知府,黄鹤楼前鹦鹉洲，高持麾节去悠悠。功名自古无双地，人物当今第一流。句里可逢崔颢者，樽前还得祢生不。思君日夜廑西望，欲买浔阳江上舟。
山水,惊讶,登军嶂山望震泽,崇岩搏象形，盘踞雄军嶂。岌嶪耸天半，奇怪露万状。睇后景已微，瞻前情弥广。树杪浮震泽，一气流滉瀁。洪涛杯底泻，群岫波中漾。长空白浩浩，吴越失归向。振衣激天风，苍崖溅寒浪。
怀人,怨恨,浣溪纱·见展堂和榆生词，辄用其韵寄之,痼疾繁忧两不支。余霞空似夏云奇。由来骚怨杂然疑。匪石心情坚孰语，呼天残泪老犹诗。此情倘许故人知。
怀人,想家,中秋后三日寄吴景朔,离鸿影断中秋月，病鹤心愁薄暮云。为语白莲同社友，得君书后愈思君。
悼亡,流泪,哭立虚舟,虚舟我良友，生平快冥搜。放迹江湖间，自与造物游。忆昔仗短筇，访我竺峰头。贻我选体诗，得法于曹刘。因之与定盟，有若胶漆投。出处虽小殊，梦寐常相求。是乃以神交，真如持远俦。有力负舟去，迅速不少留。易寘于凉池，亦善为舟谋。我独念故情，涕泪如泉流。些舟以此诗，舟亦能听不。舟或不吾听，吾泪终难收。
闺怨,想家,闺中词,良人西去击狂胡，妾在闺中对影居。万里长看天外月，一生空得梦中书。
怀人,思念,寄徐琯朗六兄并家姊二口号 其一,城南城北旧相寻，亲串相思最汝深。有子尽如丰岁玉，向人休羡满籯金。
怀人,喜悦,怀白云山房,家住沧洲洲上山，数椽茅屋乱云间。天晴叠嶂开金碧，雨过清泉响佩环。高兴别来长寂寞，故人谁与共跻攀。洞门猿鹤应相问，何事先生久未还。
怀人,想家,寄中书洪益中梦菊先生四首 其二,都门风月昔同游，归老家山几阅秋。清思也知多梦菊，不知曾梦故人不。
战争,想家,塞上曲,茫茫大碛吁可嗟，暮春积雪草未芽。明月如霜照白骨，恶风卷地吹黄沙。驼鸣喜见泉脉出，雁起低傍寒云斜。穷荒万里无斥堠，天地自古分夷华。青毡红锦双奚车，上有胡姬抱琵琶。犯边杀汝不遗种，千年万年朝汉家。
悼亡,思念,哭贾襄一,三载惭无赫赫名，去时赢得士民情。相思一夜并州梦，月色秋声满故城。
闺怨,哀伤,拟古怨诗 其一,引手得莲子，垂丝跃紫鳞。等閒连袂出，何处不如人。
悼亡,流泪,哭李无逸,青春未受二毛侵，谈笑俄闻变古今。千日却醒徒有望，九原莫作遂何心。平生欠荷刘伶锸，此夜谁弹子敬琴。水乐亭西烟草碧，旧游回首重沾襟。
山水,想家,登赭山,涌出沧溟外，孤高色更佳。气通丹穴雾，光映赤城霞。碧嶂横遥汉，红泉落断厓。沙墩尽鹾户，茅屋半渔家。坠石藤还络，尖峰树不遮。林昏腾蜃气，浪捲露鲸牙。烽起狼烟直，帆翻海舶斜。平沙层作籀，咸土润生花。晚渡喧商旅，严城沸鼓笳。独行惟雁鹜，四顾尽蒹葭。蓬岛知何处，乡园望转赊。离心正欲绝，霜角起呕哑。
送别,想家,送许州宋司马赴任,颍郡水东流，荀陈兄弟游。偏伤兹日远，独向聚星州。河润在明德，人康非外求。当闻力为政，遥慰我心愁。
怀古,哀伤,邺台怀古,清漳自绕邺城边，霸气雄图入野烟。蒲叶唾残千里井，豆萁歌断上留田。周文事业惭分鼎，宋玉风流惜感甄。铜雀至今春不锁，应徐羁旅忆当年。
思乡,想家,其八 宝峰亭,昔过益昌城，莫登君子堂。驾言念长道，未暇升崇冈。今闻宝峰上，缥缈陵朝阳。三休引萝蔓，一览穷苍茫。微云霭双剑，落日明故乡。奔驰迹未安，山薮意自长。漂摇万里外，手把新诗章。宦游不忘归，何异鸟欲翔。尘土污颜面，年华侵鬓霜。何时首归路，所至聊徬徨。樽俎逢故人，亭榭凝清光。为我具斗酒，宿恨犹可偿。
思乡,想家,清明雨不果出,雷势黑飞天马阵，雨声狂播铁林鎗。清明节物都谁赏，寂寞无聊恋故乡。
山水,想家,游天台山还里,山灵笑我寸心违，未结茅蓬在翠微。双阙思寻丹药去，一肩挑得白云归。天台道出抛游屐，海国人还坐钓矶。回忆嫏嬛多福地，尘缘终觉世情非。
思乡,想家,其二,几回醉倚碧琅玕，满袖清风客未还。买砚忽辞朱子里，抱琴又入武夷山。茶收暖焙园丁喜，布割寒机村女閒。应想故园图画里，石榴花发小柴关。
思乡,想家,感兴 其一,又见荷开满故园，夙红昨紫俨然存。画梁飞燕前身赵，曲槛歌莺阿姊樊。
田园,想家,再阅江村图不胜归与之感得诗二首 其一,绿暗红蔫村路长，如闻杏粥麦饧香。今年又负归耕约，却为丹青忆草堂。
怀人,思念,寄怀徐孝廉（之瑞）,忆别吴山事隐沦，相思烟草历冬春。馀杭溪水空千尺，不见双鱼白锦鳞。
田园,失意,都中闲居,君王巡海内，北阙下明台。云物天中少，烟花岁后来。河从御苑出，山向国门开。寂寞东京里，空留贾谊才。
思乡,想家,夜梦八叔父,长途望不极，永夜泣相逢。似为中年病，全非旧日容。自应扶几杖，岂解惜章缝。觉后收馀泪，乡心一万重。
战争,想家,边上,萧关城堞望中分，鹿苑干戈道上闻。野霁卷芦吹白日，霜清驱马下黄云。征西尽撤三千戍，镇朔遥归十万军。谁抱遗弓攀鹤表，赐冠空满鵔鸃群。
怀古,哀伤,舟中怀古一首,耀德先王不耀兵，汪洋施泽在生灵。孰违天戒并民欲，不爱邦家嗜虏庭。作俑乱生诚有自，覆车势合亦难停。山河异境伤王导，云海高翔羡管宁。愿以丝毫裨汉室，岂无弓矢毙胡星。愚翁事业空遗臭，经义分明战血腥。
思乡,想家,除夕,眼底年光尽，家人真不来。西川兵火后，无复望乡台。
思乡,想家,其二,名遂功成不肯闲，故乡曾见几人还。百年扶杖华颠老，争看钱家锦绣山。
怀古,想家,过东阿怀古,步出齐东门，遥遥飞车壒。荒城阙睥睨，外与颓垣会。榛芜侵周道，鸟雀骄有赖。伫想英王风，凛焉今安在。千秋阿大夫，当时偶一败。茫茫长安日，归欤欲谁待。
思乡,想家,寄姚石埭六康,北望金城思渺然，寒蒲新柳夕阳天。遥山雁去三千里，独树莺啼四五年。官阁联诗知政暇，宦情如水记生前。故园更有樨香在，莫学渊明醉菊边。
山水,孤独,游太宁寺,西山踏破万层青，与客携壶上太宁。泉石有情容避俗，轩裳无术可逃形。云萦屋角僧禅静，露下松梢鹤梦醒。明日却寻尘镜去，晓猿啼月若为听。
思乡,想家,寄主客张郎中,年长方慕道，金丹事参差。故园归未得，秋风思难持。蹇拙公府弃，朴静高人知。以我齐杖屦，昏旭讵相离。吟诗红叶寺，对酒黄菊篱。所赏未及毕，后游良有期。粲粲华省步，屑屑旅客姿。未同山中去，固当殊路岐。
战争,哀伤,出塞,青海传烽燧，黄沙入鼓鼙。单于屯塞北，大将出辽西。落日胡笳惨，悲风汉马迷。燕将有奇石，勒笔待君题。
思乡,想家,其二,握手相分更少留，渡江休得有沉浮。莫言一纸轻如许，无限乡心与客愁。
思乡,想家,九日罗江旅情呈文孺,山程十驿策驽来，中路几成兴尽回。旅次白醪饶客醉，故园黄菊为谁开。漏长更箭迟翻鼓，生久灯花细落煤。不是学无经济术，道书教我壮心灰。
咏物,恐惧,梅花,正是园林花木衰，冰姿玉洁出疏篱。月中瘦影道傍见，江上寒香人不知。时节惊心非故物，簿书满眼欠新诗。碧云暮合关山远，拟折琼英寄所思。
闺怨,失意,玉阶怨,班姬辞辇后，纨扇雪霜侵。妾貌那堪惜，君恩良自深。广庭萋绿草，华殿起秋阴。犹胜长门者，空输买赋金。
战争,孤独,关山月,落落汉时月，萧萧古战场。扬辉子卿节，逐影细君装。高映玉关外，低沈青海傍。不似闺中夜，祇照绣鸳鸯。
思乡,想家,十四日陪黄仲秉渡湘饮岳麓台上分韵得长字,支筇穿百级，把酒问春光。乔木依然在，幽兰祇自芳。未当湘水满，更觉橘洲长。暝色犹回首，天涯话故乡。
思乡,想家,春晚,五十六翁身百忧，年来转觉此生浮。山川信美故乡远，天地无情双鬓秋。社后燕如归客至，春残花不为人留。一觞一咏从来事，莫笑扶衰又上楼。
战争,想家,雨雪,阴山征战地，雨雪夜霏霏。冻缩胡儿马，寒凝汉将衣。范恭疏勒返，苏武漠南归。颇怪关门柳，春前作絮飞。
思乡,想家,重阳前数日风雨忽集慨然有悲秋之意,四山风紧湿云流，落叶声中客倚楼。蕙怨兰啼千里梦，蛩烟雁雨一城秋。伯龙鬼笑谋何拙，洗马人言意始愁。丛菊空留他日泪，故园烽火未曾收。
战争,想家,关山月,关门挂璧月，吹角登戍楼。此时边将乐，连城倚霜钩。名王将系颈，都护欲封侯。悬弓开宝帐，置酒拥貂裘。蛮君杂座舞，羌女临觞讴。那知闺中妇，泪掩金屏秋。万户流砧思，千城落雁愁。愿将一片影，移照海西头。
思乡,想家,题壁,小坐耽幽趣，乡心接远天。村光浓树色，篱影隔溪烟。鸿爪曾羁客，莺花说绮年。浇愁惟有酒，差幸主人贤。
悼亡,想家,哭张隐直 其一,结友儿童岁，对门兄弟辞。存亡殊不意，晚暮可胜悲。宰木归吴远，輀车出剑迟。善人鲜百福，神理傥吾欺。
怀人,思念,寄内,徐淑偏工病，潘仁未定居。艰难千里别，迢递八行书。巳负餔糜约，能禁愁鬓疏。相思应最苦，酒醒梦回初。
闺怨,失意,春闺,愁坐兰闺日过迟，卷帘巢燕羡双飞。管弦楼上春应在，杨柳桥边人未归。玉笛岂能留舞态，金河犹自浣戎衣。梨花满院东风急，惆怅无言倚锦机。
思乡,想家,钱舜举画二首 其一 紫茄,江南坝里紫彭亨，票致钱郎巧写生。忆得故园秋雨过，新炊初熟饭香粳。
山水,想家,游贵清山（一名桂青）,一径入松林，禅房万壑深。看峰残积雪，啸谷应清音。鸟下僧厨食，云归香树阴。偶随方外喜，已觉净吾心。
思乡,想家,其四,黄云白水动苍茫，雪满春林夜有光。气转乾坤犹冷淡，时来花鸟各飞扬。百年扶醉逢人日，万里登楼忆故乡。熟读离骚还痛饮，风尘偏笑不狂狂。
山水,想家,游金山,江坼峰尖台殿愁，天开梵境镇中流。凌风舟楫坐超忽，抱日鼋鼍时出游。塔劫俯空瞻丽象，钟幢接地动高丘。却探灵迹穷三岛，坐爱閒云出五州。
咏物,想家,野菊,重阳不见乡园菊，野径折来尤可怜。为客正当岭海外，逢花偏忆酒杯前。荒英断叶愁相把，落日飞云恨转牵。两岁佳辰俱自负，几回欲赋不成篇。
怀人,愁绪,雨雪中独坐怀杨学士士奇二首 其一,独坐听春雨，萧然兴味孤。病多亲药裹，睡少闭茶垆。未了三生梦，惟存一字符。故人在深巷，相过畏泥涂。
思乡,想家,过桃源作,沙深老树欲全髡，湍急停云势若奔。仅有堤存如瓠子，几曾花发号桃源。天过淮海疑全别，水出昆崙已自浑。却忆故乡诸季在，接?颠倒辟疆园。
闺怨,愁绪,宫怨,夜辇昭阳月，春筵上苑花。不成供奉日，枉自学琵琶。
咏物,孤独,牡丹,先人手泽百花荣，客过家园解笑迎。独惜牡丹容瘦削，年年富贵受虚名。
田园,想家,次韵杨宰宿田家,雪晓乌惊矫，无风叶自零。人家住莽苍，径柏挺寒青。千载犹归鹤，三生省病僧。脾虚眼多眚，更比向来增。
战争,想家,书事,北征谈笑取关河，盟府何人策战多。扫尽烟尘归铁马，剪空荆棘出铜驼。史臣历纪平戎策，壮士遥传入塞歌。自笑书生无寸效，十年枉是枕雕戈。
思乡,哀伤,客衢夜坐二仆窃叹云寂寥如此极似寺中和上余闻之发一笑因以自嘲,官人时样不相称，僮仆偏怜有发僧。浮世生涯风外絮，异乡心事夜阑灯。閒拈秃笔连笺写，净拂疏棂对雨凭。何处天南归去路，云山犹自隔层层。
山水,恐惧,登友人山阁,一阁阴森外，频生静者机。磬声奔竹涧，灯影恋柴扉。杖履情相得，眠餐事不违。栖寻敦旧约，夕露照微微。
思乡,想家,杨明府惠酒叠至赋谢杨柳州人时谪居常武,廿年拙宦忆龙城，此日逢君盖复倾。往事总非南国召，相怜犹类故乡并。客厨楚醴频频酌，征路骊歌缓缓声。见说中朝方振滞，伫看前席问苍生。
田园,失意,甲子秋客金陵喜晤王柳村,君居江上村，我家竹西住。花外有高楼，望见江上树。指点翠屏洲，约略云深处。伊人隔蒹葭，秋江寄慨慕。西风白下门，形影两相赴。寥寥天地间，忽忽感此遇。久要指江水，斜阳共归路。
田园,失意,村寓用晞见韵,无情草色为谁萋，沦落归来一短藜。春水自流茅舍外，夕阳犹在石桥西。早衰有质同蒲柳，旧学无心付枣梨。寄语儿曹休似我，五更风雨听鸡啼。
思乡,想家,其二,冬至甘酸杂，黄堆几案迟。凝心霜瓣冷，浸齿玉津滋。阳擘皮方好，阴乾核更宜。明年多买蚁，尽护故园枝。
送别,想家,送人赴安西,上马带胡钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。
思乡,想家,全州道中,五日松林引，三朝谷口迷。孤村阴雨外，古道白云西。风定分泉响，山深少鸟啼。故乡不可望，千里草萋萋。
闺怨,想家,采莲曲 其一,江渚采莲归，隔溪见郎过。日暮风浪生，回头但烟雾。
思乡,想家,秋旅 其一,村村木叶下斜阳，百里云开见故乡。萤火渐稀隋苑冷，蘼芜不死汉宫荒。鲍照赋后尘封井，何逊诗成月满梁。惟有野鸦惊客意，群呼飞向古雷塘。
怀人,惊讶,至钱塘江怀严光一首,物色访客星，羊裘下玄纁。齐国一男子，床褥进北军。鼎足怒王霸，狂奴哂汉君。金根至其馆，龙旐何缤纷。寸心学巢父，洗耳谢放勋。咄咄呼子陵，道旧至宵分。故人加腹去，富春自耕耘。一时弃轩冕，千载留清氛。我到钱塘上，徘徊钓泽云。
思乡,想家,寄王照磨季耕,底事乡心忆镜湖，一朝归去伴樵渔。传家尚喜贫存砚，教子尤勤老著书。静里有时观水坐，闲来何处买山居。门?桃李应如旧，添得春风柳五株。
战争,哀伤,送李元白侍御巡茶马,汉家六郡防秋野，秦地长城限诸夏。单于自款幕南庭，天子非贪大宛马。柱史东台獬豸冠，霜威北塞斗牛寒。卫青骠骑寻常足，充国屯田什一宽。陇头流水停呜咽，朔吹先春飘惠泽。好继周书王会图，休翻乐府关山月。
思乡,想家,采药径,千古苍苔一径春，来寻刘阮故乡人。山中草木今为宋，亦有桃花尚说秦。
山水,想家,游牛首山,淩晨带月出江东，牛首山高树暝濛。夹路香飘花柳外，满怀春在画图中。挺身镇俗常留石，奋角腾云半倚空。游赏未须愁日暮，天留霞彩照人红。
战争,想家,夜过皖城作,天涯倦鸟几时还，千里江程未得闲。瓶里茶香秋浦水，枕边镫影皖公山。烽烟淮甸犹传檄，鼓角严城早掩关。为想十年征战苦，至今猿鹤怨刀环。
闺怨,思念,春闺,閒画金钗记远人，杜鹃啼血又残春。琵琶弦上无多字，近日相思弹不真。
思乡,想家,潭上喜见新月,簪组十年梦，园庐今夕情。谁怜故乡月，复映碧潭生。皓彩松上见，寒光波际轻。还将孤赏意，暂寄玉琴声。
思乡,想家,清明,清明时节已春深，白发萧疏忽满簪。萍梗一生孤客恨，松楸千里故乡心。浸花窗下分红影，插柳檐前借绿阴。幸有故人同笑语，不妨沽酒共清吟。
咏物,思念,早梅,梦寐难忘姑射姿，春山无伴每相思。谁将暖律翻三弄，却遣芳魂逗一枝。浅濑影疏人小立，曲帘香动鸟先知。赏疏不待花如雪，好在寒冰未解时。
田园,想家,杏村牧笛,杏村一径绕湖西，牧子閒将短笛吹。颠倒自骑黄犊背，参差巧弄绿杨枝。花阴响动风来处，楼外人听日落时。忆昔雨中曾问酒，谩劳指点与人知。
送别,想家,送刘秀才归江陵,花间祖席离人醉，水上归帆落日行。
怀人,流泪,舂山草堂感怀 其十七,平生梁雪窦，是我最知音。一自斯人没，三年不鼓琴。文章藏禹井，涕泪满山阴。向夕闻悲篥，魂应起壮心。
咏物,失意,燕,飘零此去欲何依，满目东风计总非。翠幕香消春窅窅，画梁月断影微微。钗头曾忆双栖稳，掌上谁怜独舞稀。知有旧巢无路入，马前惆怅乱红飞。
战争,愤怒,观马骑,马军上马挟角弓，东西排列次第同。鸣金一敲驰且射，七十二疋如旋风。黄尘纷纷有杀气，得隽呼声动天地。想见阴山血战时，出没飞腾千万骑。
怀人,思念,初秋夜坐寄王纹,轻飙生早凉，孤馆清兴发。桐阴落前墀，遥空瞰华月。方此抱冲素，况值清境豁。浊酒聊自持，瑶琴弄应阕。知音念乖阻，咫尺不可越。相思良未已，坐见曙河没。
山水,想家,登金陵观音山,江阁凭虚似幻成，绿崖苍壁有人行。波晴日抱鼋鼍窟，天险山围睥睨城。万里涛泷争赴海，八?琛帛尽朝京。谁能数到层轩坐，临水看云失宦情。
闺怨,怨恨,闺怨 其一,玉颜长日带离忧，未写鸾笺泪已流。不信今朝秋已尽，九边诸将尚防秋。
闺怨,愁绪,春怨,扫地待花落，惜花轻著尘。游人少春恋，踏去却寻春。
思乡,想家,题画,黄鹤矶头秋水落，故人蓦地相逢著。十年短鬓话吴霜，是非不假论城郭。楚江萍实待谁尝，老矣吾侬思故乡。
山水,想家,游都昌南山 其一,南郭春光泼酒浓，鄱湖山翠落杯中。明朝归客扬舲去，梦断桃花一夜风。
思乡,想家,东华门晚眺,玉殿云初合，金门日正酣。风高疏冻雨，山远散寒岚。病骨宁堪北，乡心日向南。岁华为客尽，赢得鬓鬖鬖。
怀人,思念,湖中有怀 其一,江从湖口阔，浩淼浸长沙。天外青惟水，空中白是花。乱鸿惊岳市，疏柳落渔家。寂寂推篷坐，相思为月华。
怀人,想家,百丈书怀寄丘子深,离骚休唱逐臣愁，此曲思君可寄不。百岁都来如过客，一生大半似幽囚。那堪泣玉空怀宝，刚道雕虫胜饭牛。山馆无聊春睡美，日高丈五正蒙头。
怀人,思念,长斋月满寄思黯,一日不见如三月，一月相思如七年。似隔山河千里地，仍当风雨九秋天。明朝斋满相寻去，挈榼抱衾同醉眠。
闺怨,愁绪,宫怨,柳色参差掩画楼，晓莺啼送满宫愁。年年花落无人见，空逐春泉出御沟。
怀人,思念,黄州忆章门诸子,大江春水拍天流，万顷波中一叶舟。南浦故人相忆否，斜风细雨过黄州。
战争,想家,其七,渔阳烽火暗西山，一片征鸿海上还。多少胡笳吹不转，秋光先入蓟门关。
怀古,孤独,其五十七 卢典签照邻咏史,昔有严先生，少妻仙尉儿。泥涂两鱼泳，风雨六龙飞。黄纸求故人，白云长见依。遂令箕颍客，复睹勋华姿。帝腹何便便，举足忽践之。客星歘然去，帝座光芒披。笑谓邓氏子，策杖一何卑。岩穴澄秋色，烟霞蔚天辉。怨见千秋士，寂寂西山薇。
悼亡,流泪,哭幼子二首 其一,兼旬哭子鬓成丝，老眼眵昏泪绠縻。玉雪可怜凋并砌，金环无复探邻枝。何堪投杖逢曾子，谁解推天继退之。沧海逝波无返日，觉城南去有逢时。
战争,恐惧,度蓟门关赠李参戎,千盘磴道涉妫濆，今古华彝向此分。雪岭有天行赤日，玉关无地不黄云。郊墟渐熄诸烽堠，野泽閒归万马群。无数王师守边郡，胡儿空识李将军。
思乡,想家,居魏岁馀未尝见江乡故人今无悔如雄过此相见甚喜席间率成短篇呈之,经年大河北，终日故乡心。入耳欣吴语，开怀慰越吟。天寒裘领薄，日暮酒杯深。早晚论边策，长缨试请擒。
思乡,想家,立春前一日,匡床戢影倦轮蹄，枝比鹪鹩得稳栖。卢橘双悬书幌北，缃梅丛发砚山西。茶烹活火吹鱼眼，炉剩馀香煮麝脐。明日故园春信蚤，咏花轩畔酒堪携。
思乡,想家,丁丑九日,达士由来爱景光，最珍寒食与重阳。碧潭潦尽文鳞见，丹树晴烘锦幄张。十载壶觞高会杳，九秋松菊故园荒。一龛剩有垂帘地，整理瓶花学赵昌。
思乡,想家,新凉,惭愧秋风慰白须，夜凉早已入籧篨。白莲社里几人在，黄菊尊前万事疏。老妇自欣瓶有粟，儿童休恨食无鱼。故园红桂通消息，定有新诗一起予。
思乡,想家,寄南庄,相看无限故园情，独寄西楼向晚晴。秋水一奁天上下，荻花枫叶隔江城。
怀人,思念,次陈云仙表姊寄怀原韵首韵乃先君讳也谨更一韵奉答,忆昔分携在玉京，至今罗袖有馀馨。才如池草争春绿，人似梅花带雪清。违别十年天共远，相思千里月同明。夭桃一树临窗发，犹向枝头想旧形。
怀人,失意,寄曾儆炫父母,交游海内几知音，白下分携直到今。十六年来霜鬓改，数千里外鲤鱼沈。羡君明月窗前满，怜我黄尘马首深。人事蹉跎那可问，梦魂无夜不园林。
思乡,想家,姑苏河上作,杨柳青青河水浑，野桥茅店水边村。官船三日姑苏道，处处青山似故园。
怀人,想家,寄福清林世卿旧契（闻其移居涵江故云）,昔年湖上访茅庐，五月扁舟过雨初。旧事怪来连夕梦，故人别后几封书。新迁涵水鸣珂里，何异庚桑畏垒居。我拟官成赋归去，卜邻相伴老樵渔。
思乡,想家,其二,三年谩仕尚书郎，梦寐无时不故乡。输与钱唐周老子，浩然斋里坐焚香。
思乡,想家,秋日即事,芙蓉凉浅未全红，稚子拦街斗草虫。节物变迁风景在，故园心事不言中。
闺怨,喜悦,春闺,少妇看花泪满裳，盈盈终日不成妆。裁得春衣无用处，书来犹说在辽阳。
闺怨,失意,诗（乐府作怨诗。《诗纪》同。）,民生受天命，漂若河中尘。虽称百龄寿，孰能应此身。犹获婴凶祸，流落恒苦辛。
思乡,想家,远浦归潮,远眺沧洲十里强，早潮举网夜鸣榔。倦游不作吴松客，白发归来乐故乡。
思乡,想家,夜宿京口,闸水听无声，沉沉铁瓮城。落帆先过坝，系榜得休程。地拥南徐壮，山连北固横。如何今夜月，还似故乡明。
思乡,想家,顾亭林从大同来暂过东昌 其一,一夕三年别，疏镫话旧游。长征还带剑，远望欲登楼。月落青山夜，云回紫塞秋。故乡何处是，此地即并州。
怀人,孤独,寄钱塘诸故人,年少客名都，狂游每共呼。荷深筝在舫，竹静矢鸣壶。明月潮千里，残阳雨半湖。故人能念否，欢意近来无。
怀人,想家,送张华岩入贺兼忆旧游,征盖天边望去尘，东华八月是长春。呼嵩遥想千官处，恋阙空惭万里身。海内灵芝随地贡，怀中宝鉴定谁陈。因君回首云霄上，鸣佩如今几故人。
思乡,想家,次韵答竹田雨中见寄,一春常贳酒家钱，寻壑经丘到处便。闲病只凭花著莫，清愁每共雨连绵。平生自信无媒径，世事从他上水船。屈指故园樱笋会，与君行乐又今年。
思乡,想家,二月三日杨芝田招同易农饮，和易农二首 其一,岁暮乡心日夜煎，劳劳亭月十分圆。官轻杨炯麒麟楦，酒薄韦皋螮虹筵。梅解偷香悭一笑，柳应恼臈欠三眠。此间自乐降王语，翻羡痴呆证老仙。
怀人,想家,怀元度四首 其三,思君携手安能得，上尽重城更上楼。时独看云泪横臆，长安不见使人愁。
战争,哀伤,送刘其发入蜀,秋风凄已寒，蜀道阻且长。虎狼伏原野，欲济川无梁。客从何处来，云我之西方。萧萧骕骦鸣，熠熠湛卢光。昔时荣华地，今为争战场。将军扬天戈，壮士发戎行。江南有羁鸟，悠悠怀故乡。驾言与子游，云天何茫茫。
思乡,想家,题石生仲濂所藏李克孝竹木,息斋之孙李公子，尽将幽意入经营。修篁石上生云气，古木山中作雨声。年来好画不忍见，岁晏故园空复情。乌巾挂在长松树，吾欲巢居逃姓名。
怀古,流泪,邺中怀古,漳河清浊太行东，此地曾闻霸业隆。川岳无心悲鼓角，丘原何处问英雄。斗鸡阅马兴亡外，冰井铜台涕泪中。独有窣波云表立，铃音独语向西风。
山水,哀伤,游惠宗寺题磨崖,春郊极目思悠悠，风景元来第一州。山势北从衡岳起，水声东向海天流。树连洲渚城烟静，峰插云霄野思幽。怪得地多英俊士，南轩曾有读书楼。
闺怨,想家,春闺寓兴 其一,关塞迢迢万里赊，红颜多少老风沙。祇图肘后黄金印，误掷人间几岁华。
田园,流泪,春日田家三首 其一,凛寒陵熙春，谁为禦其侮。酸风吹积雪，浓云洒飞雨。农夫荷耒耜，俶载耕斥卤。为其有身累，宁免自辛苦。妻儿送中饭，冻凌强欲吐。晚归极困倦，倒睡带泥土。朝来天光开，红紫新媚妩。南园踏青人，日暮犹歌舞。
思乡,想家,青梅词,青青梅子故园春，嚼破微酸带浅颦。谁信梢头如豆小，意中消息久怀仁。
思乡,想家,赠卢砺,东风吹大河，北客思故乡。门前车且留，念此道路长。子服儒衣冠，其家有禁方。非徒学之精，而又心术良。闻声辨生死，易臂知阴阳。救瘵先闾里，懒上王公堂。子来视余疾，反侧方在床。头风应手愈，珍重不敢忘。遗我刀匕药，三年用康强。我家乏黄金，我才非庾郎。赠子不成礼，秃笔题药囊。
思乡,想家,冬至,至日哦诗野水滨，乍晴天气最宜人。檐前白日不觉晚，山下寒梅俱放春。远客盘餐还偶共，故园风俗自须亲。病来又见阳回节，鸣玉何由拜紫宸。
思乡,想家,其二,白水吞声各一杯，游魂初下望乡台。共归齐鲁丘园旧，但过城头鼓角哀。泉底翻能见天日，沙边何必尽风雷。阳春枯骨多生肉，从此关门日日开。
田园,想家,苇沟村,早发苇沟村，膏车出邮传。倦睫带残睡，春风醒酒面。板桥响马蹄，拍拍起凫雁。圆沙平似镜，幽草细如线。此古长城窟，有辽作凉殿。川原罫眼布，界限犬牙穿。人坐安车中，行店默数遍。宿粮不再舂，已阅五州县。
山水,想家,登黄寺堡太平楼作,秋风列戍满邢州，敢为筹边独上楼。千骑月回清啸响，一尊天豁大荒愁。移屯渐老韩长孺，作客谁怜马少游。出处圣朝应易得，即论非土竟谁留。
思乡,想家,赠郭子 其一,下榻留征骑，烧灯共客吟。万金烽火信，一夜故园心。韵骨风尘老，交情契阔深。行行须郑重，兵气满山岑。
怀人,喜悦,三十夜怀梦殊 其一,削迹少欢思，中宵影自娱。劳生常鹿鹿，即事每乌乌。到枕江声近，闻钟夜气孤。因怀旧游伴，犹忆故人无。
思乡,想家,避寇姥山,山前湖水抱烟村，湖外山光隐若存。泛宅浮家聊自托，荫松藉草欲谁论。物情鱼沬真堪笑，世事槐安不在言。回首故园煨烬里，归欤犹胜傍人门。
田园,孤独,癸未清明同八九友伴之玄明村为宋侍御乐庵先生扫墓,道穷千载乐庵翁，埋没孤坟草莽中。今日我曹来拜扫，纸钱摇曳舞春风。
思乡,想家,同顾鸿胪兄弟过王鸿胪宅永上人在焉,委巷多车马，还因典客名。乡心灯下尽，谈麈坐中倾。径草抽新雨，风丝漾晚晴。归舟应可问，春浪此时平。
思乡,想家,一棹,军中公宴罢衔杯，渺渺春波一棹回。芜约远青浮陇合，柳摇晴绿过江来。披衣扪虱仍归隐，炙輠雕龙肯斗才。却望乡山遥在眼，蓬门初报百花开。
思乡,想家,过献孟池亭采菊作 其一,爱尔池亭好，黄花食几枝。口香寒露日，心苦暮秋时。有地开难早，无人落易迟。故园明欲返，吾亦有东篱。
悼亡,流泪,哭五君①,一曲凄凉薤露歌，贤人眼底渐消磨。所嗟不是龙蛇岁，湖海归来涕泪多。
田园,孤独,村居日饮酒对梅花醉则拥纸衾熟睡甚自适也,江村岁晚掩柴荆，地僻久无车马声。孤寂惟寻曲道士，一寒仍赖楮先生。榨头珠滴愁先破，帐底春回梦易成。莫笑衰翁杀风景，小瓶梅蕊解卿卿。
思乡,想家,登屯留城至龙潭,登城秋气变，凄风屡增愁。路远一望乡，但见漳水流。漳水南自去，客行北未休。寒雁相背发，??高云浮。城荒怅篱落，树古惊潭湫。小邑穷历览，孤征独夷犹。立马更延伫，应知道阻脩。
田园,想家,夜泊杨村,秋风袅袅燕山外，海月娟娟潞水隈。万里舟航心已倦，六年宫阙梦初回。金茎不慰文园渴，羽扇难遮紫陌埃。寄语三江好泉石，征夫还逐雁南来。
战争,想家,次王明遇留别韵（名良佐）,秦地长城紫塞曲，汉家亭障白云齐。将军幕府传刁斗，壮士关山送马蹄。乡信迢迢随去雁，边心渺渺听鸣鸡。行看烽火回中静，秪见明星陇上低。
怀人,失意,寄怀刘焕之,无因杖策到连阳，惆怅江头对渺茫。知己自能临大节，何人更有好文章。枕戈天地风云窄，剪烛年华梦寐长。晓角一声惊客起，思君真在广居堂。
山水,喜悦,登东坑稍箕窠最高峰,寒窗倦局促，兹晨脱樊笼。远随伐木伴，旸谷舒孤踪。奇峰发高兴，迤逦缘霜丛。沃咽有山果，爽袂来天风。是时雨初霁，心赏超鸿濛。
怀人,想家,寄酬蔡仲偃都官,守蜀思无羽翼飞，所思东向瀫江湄。山林适意君先手，轩冕辞荣我后时。道阻八千通远信，年迎七十是归期。故人恩意如金玉，新得邮中数首诗。
悼亡,失意,哭二罗（靖，仲共；竦，叔共）,平生交友怀三益，晚岁悲酸吊二罗。地下忽埋双白璧，人间真是一南柯。篇章零落知谁管，人物风流竟若何。未有只鸡浇斗酒，空令老泪作倾河。
悼亡,愤怒,哭袁羽人山人 其一,吴江佳句绝伦群，老去毫锋叱咤闻。自后骚坛建旗鼓，不知谁代子仪军。
咏物,哀伤,桃花,桃花浅深处，似匀深浅妆。春风助肠断，吹落白衣裳。
思乡,想家,江楼闻砧（江州作）,江人授衣晚，十月始闻砧。一夕高楼月，万里故园心。
思乡,想家,新晴过骆马湖,日射晓帆紫，始怜湖上晴。持篙雄意气，捩柁碎波声。树动风偷转，云飞鹭递明。故乡沂泗水，从此送南征。
怀人,愁绪,怀沈文伯,春服初成属暮春，舞雩那似霅溪滨。绕溪箫鼓谁家子，并塞风烟吾故人。好去定无为客恨，临分犹复念予贫。驱车跃马平安否，雁断无因消息真。
思乡,想家,其二,故园一别换年华，客里看花更忆花。昨夜西窗无限月，伴人春瘦一枝斜。
田园,想家,和崔若拙四时田家词四首（崔字至之。庚申八月滏阳赋） 其一,鼓声迎客醉还家，社树团栾日影斜。共喜今年春赛好，缠头红有象生花。
怀古,哀伤,骊山怀古,十月骊山驾未回，龙鬐凫翼倚莲开。五王帐冷无同梦，三国车填有近陪。动地渔阳喧鼓角，造天汤殿锁莓苔。凄清阁道闻铃雨，可忆山泉喷薄来。
怀人,思念,寄龙公,未曾相识即相思，咫尺寒云阻晤期。青琐梦回霜正满，苍生感极泪俱垂。敢言又见同人至，此念终当圣主知。见说长安书一纸，浮沉莫使恐山麋。
战争,想家,即事六首 其一,讵知烽火色，亦到海门东。九市旌旄立，千家杼轴空。渔樵新授甲，都护骤从戎。寂寞江天上，惊看一剑雄。
山水,孤独,登灵岩山访张伯雨墓,飞神曾谒紫宸朝，下上瑶天几泬寥。火宅已空谁堕甑，玉钩初解自成桥。千峰月色还相照，万古诗名耿不消。欲共山头黄鹤语，飙轮何日可予招。
思乡,想家,次韵王正之惊蛰有感言归,闻说天家起阿香，揽桃催杏脸无央。夜蟾不解照仙李，朝雨何妨梦楚王。知买扁舟成折柳，剩哦佳句作甘棠。故园风物虽云好，何必归程遽许忙。
山水,喜悦,游宝积龙华诸寺至东山次方思道韵,横浦多名胜，乘春到上方。岭云通佛栱，江日抱禅房。城倚秦关壮，天连楚水长。绀园催暝色，钟磬隔微茫。
战争,愤怒,王将军剑歌,神物铸成干将手，三尺苍龙半夜吼。七星吐焰烛银潢，魍魉潜藏白猿走。将军匹马来疏勒，手握寒光边塞黑。赠将海内有心人，风吹一片无情色。半行籀文不可认，血花点点荆卿恨。平生慷慨思报恩，尊前睚眦何须问。
山水,惊讶,登封庞国博（元常，字懋德）年三十八自云欲弃官隐嵩山作吏隐庵于县寺俾光赋诗勉率塞命,懋德负长才，全牛不足剸。才为百里宰，骥足殊未展。齿发方盛彊，趣尚已高远。结庵睋二室，志欲巢绝巘。贤人心如云，无迹有舒卷。不须惊俗目，卓荦乃求显。既知吏可隐，何必遗轩冕。
战争,哀伤,其二,乌桓城下阵云黄，白马关前月似霜。百战雄图余玉垒，累朝形势固金汤。天晴铁骑排空见，日落龙沙四望长。惟有泺江呜咽水，年年常自绕边墙。
战争,想家,李陵台,寒风扬尘走沙石，朔气僵人马辟易。五千步卒当数万，空拳奋张争无敌。单于趣降声疾呼，道穷矢尽身为俘。归无面目见天子，筑台何颜怀故都。义血不染战场草，宁甘北首阴山老。空垂远涕望汉天，难洒茂陵松柏边。
思乡,想家,立春日泊贵县（县中居民大半吾岭南）,严冬戒舟楫，春水尚浮湘。风俗虽殊域，人音半故乡。生盘何处菜，纤手为谁将。独有家园梦，时时绕草堂。
思乡,想家,雩都舟中作,宦辙年来已倦游，风烟徒起望乡愁。玉堂天上无青眼，案牍丛中欲白头。贡水涨平新雨过，雩山木落晓风飕。纪行欲藉诗人句，安得当时赵倚楼。
战争,想家,关山月,关山明月夜，虏骑报祁连。清光几万里，偏照玉关前。雪归系雁帛，冰坚饮马泉。鼓角凄凉后，愁看欲曙天。
思乡,想家,题太仆廨舍,官寺东头数亩宫，两年栖息足帡幪。白云户牖群山合，绿水池塘曲径通。花木不殊吾土好，茅茨犹有古人风。天涯吏隐惟迂拙，满壁题诗不务工。
思乡,想家,其二,宦况乡心共寂寥，秋蓬凉苇总萧萧。西风似欲留人住，吹得垂杨挽去桡。
山水,想家,游如意古寺,曾访眉公室，春云满故山。野田千百顷，流水两三湾。坐爱潜鱼戏，行看独鹤还。祇今戒坛树，高出翠微间。
悼亡,想家,哭石遗师三首 其一,不寐郁烦汗，揽问哆以悲。悲哉十日别，永与函丈辞。归里岁销夏，北帆秋为期。今年独诣送，逆旅还说诗。细观冻梨色，神彩犹植鳍。乘化了无朕，穷臆良有疑。所疑烦歊顷，即是弥留时。无分启手足，咽泪酸自知。
悼亡,愁绪,哭万茂先,梦入扬州万古春，胸无宿物只精神。丈夫不死女儿手，骨肉何如朋友亲。遗草茂陵书待献，游囊昌谷字全珍。江南江北才相送，况是长辞愁杀人。
战争,想家,其三 边尘,紫塞三关隔，黄尘八面通。胡笳吹复起，汉月照还空。遢遝仍随马，萧条暗逐风。将军休拂拭，留点战袍红。
思乡,想家,寄迹武塘赋之,逢花却忆故园梅，雪掩寒山径不开。明月愁心两相似，一枝素影待人来。
田园,想家,北行夜次桐村,碧波千顷静，夜月一湾新。远岫云封树，前村犬吠人。百年江海梦，万里雪霜身。微禄乘亲在，宁辞道路频。
山水,想家,游摄山,摄山枕大江，潨水出西谷。汇于江乘浦，高深合为族。伞峰冠其巅，千佛绘其腹。应真白乳泉，徵君翠微屋。又闻徐铉居，自昔饶松竹。同游诸贤人，锲名向山麓。忽惊岩岫外，橹声如轳辘。无怪应潮井，汲出赤乌木。欲了丘壑缘，扶僮冲霢霂。
战争,想家,其一百二十九,日暮片云愁，边廷战未休。万人齐拚命，一将独封侯。孙武子兵法，田将军火牛。算来成底事，总是百冤头。
思乡,想家,徐家园竹,碧阑重护小山阴，谁种淇涯绿满林。千尺云霄看凤宿，五更风雨听龙吟。寒香欲挹芳梅操，直节还通翠柏心。却忆故园栖迹处，秋来高覆草堂深。
山水,喜悦,登东山,卜日开青阁，携壶上翠冈。林栾架王气，崖谷吐春光。妓子污仙界，儒生小鲁疆。秦皇封石处，高兴已飞翔。
怀人,思念,秋夕书事寄友人,信断关河远，相思秋夜深。砌蛩声咽咽，檐月影沈沈。未遂青云志，那堪素发侵。吟馀成不寐，彻曙四邻砧。
思乡,想家,郑闳中挽辞二首 其一,南宫平昔佐文衡，丽赋亲聆掷地声。群进士中连得隽，四先生里旧知名。严凝□□来何暮，潇洒安舆去已轻。万里故乡归不得，要离冢畔有佳城。
思乡,想家,春阴,阴霭连朝昏广野，鲜飙终日漾书帷。可怜细雨轻寒夜，正是故园花发时。
怀人,失意,晨起同平子步赊月台望西林因寄怀文起兼书近况,怀君一长望，云木共依依。病况知无恙，西林应到稀。秋色遥连水，晨光澹在衣。正惬芳园赏，中林漫掩扉。
田园,喜悦,和陶诗 其一 归田园居六首,我本无宦情，高兴寄云山。农父相与邻，力田过年年。撷蔬向前圃，垂缗傍深渊。孰知沧溟波，倏焉变桑田。怀彼陋巷人，未达在一间。三径幸未荒，五柳罗门前。孤松落晴云，茅屋生暖烟。瀑布泻千尺，渺渺匡庐颠。对之豁心目，逍遥有馀閒。方寻点也乐，胸次何悠然。
思乡,想家,清明有怀用东坡黄州寒食韵,新火满山城，余饧送寒食。花柳尚僵卧，对之增叹惜。素居缅古欢，愔愔汎瑶瑟。岩云蔽屋角，翠滴帘波湿。览胜恼诗魂，浇愁凭酒力。回首故园春，烟缭桐花白。
思乡,想家,其二,数千里外共明月，十二峰头望故乡。我对此山无梦寐，梦魂只在雁山傍。
怀人,思念,寄友,发影明寒镜，萧萧亦自怜。故人难会面，行客又经年。晴雪添崖瀑，春云杂晓烟。相思有书札，写尽夜灯前。
悼亡,流泪,哭吴云岩侍读,隔夕仍同醉，今朝遽哭君。只疑凶问误，难制泪珠纷。朝露晞何速，愁云黯草分。受恩三楚士，谁作大招文。
怀古,孤独,粤王台怀古二首用王李二子韵 其一,粤城秋日转觚棱，与客登台感废兴。孤鸟迥随云影没，野花寒带露华凝。楼船有路天低海，剑玺无踪谷变陵。留得当年歌舞地，断猿清夜啸烟藤。
思乡,想家,远归夜雨有作,破屋牵萝补不成，黄昏一雨至天明。还思旅邸孤眠夜，滴碎乡心是此声。
思乡,想家,其三,敢写散人号，来登君子堂。论文才力短，忧世话头长。老不堪行路，心思归故乡。数行诗后语，夜夜吐光芒。
怀古,喜悦,赋得平阳怀古送鲍参议之任山西,河山空表里，今古称名区。霸图隆晋业，民俗自尧都。土铏启俭啬，衣裳化恬愉。陵谷有变迁，神功永涵濡。至今千载下，不与远昔殊。君行佐雄藩，揽辔发长途。茧丝谢纷扰，惠泽恒覃敷。访古增感慨，观风缓驰驱。登高应有赋，宁愧古大夫。
怀古,流泪,西湖怀古次杨彦振韵,登临长使客魂消，剩水残山阅市朝。柳色也知随处好，莺声不似旧时娇。云和冷落闲来袖，风景苍茫失画桥。回首故宫荒草合，欲寻前事竟寥寥。
怀人,思念,寄贾广文年伯兼谢惠毡,极目漳南道，相思正杳漫。愁时明月近，别后素书难。雪暗芙蓉阁，春生苜蓿盘。一毡犹寄远，应惜玉堂寒。
思乡,想家,清明席上同史正之姚君宝子昂,浮云雨后自纵横，不待风收放晓晴。百计花期成谩与，一年春色过清明。谁家钻燧罢藏火，何处吹箫犹卖饧。回首故园魂欲断，鸟飞只是片时程。
思乡,想家,其二,行乐三春好，春来转剧愁。乡心悲远望，莫上最高楼。
怀人,思念,寄泰山吴道人,当年浪迹遍中垓，曾到神仙洞里来。种药岩前瑶草发，朝真坛下碧桃开。邀看伏火黄金鼎，共酌流霞白玉杯。今日相思重相望，泰山云气碧崔嵬。
思乡,想家,其二,十载南山变雾章，马家空羡白眉良。融风是处催花萼，寒树明朝隔雁行。咫尺即看天路远，涓埃总荷圣恩光。关河无限英贤事，岂尽高车耀故乡。
思乡,想家,其三,古县鞭牛吏谨时，老农分喜上庞眉。东皇一例扶衰朽，不独故园桃李枝。
思乡,想家,庚申四月避寇太湖作,浮家幸得庆生存，烽火驱人去故园。踏遍湖峰七十二，不知何处是桃源。
思乡,想家,偶成,卒岁此优游，閒情付狎鸥。山川化陈迹，风雨此登楼。举世无青眼，而今竟白头。故乡归未得，乘化复何忧。
怀人,思念,清远峡中寄潘伯登,扁舟荡桨出长峡，峡口寒江清可怜。夹岸峰峦开暝色，上方钟鼓散晴烟。同游漫忆清秋约，怅别惟应尽日眠。潘岳閒居能作赋，相思宁少尺书传。
思乡,想家,章茀云有伤逝四首和以绝句而推广之十二首 其十一 章雨琴慎清,故乡后进此才稀，旧国沦亡叹式微。正是秋风感摇落，登山临水送将归。
思乡,想家,春日游嘉陵江,独泛扁舟映绿杨，嘉陵江水色苍苍。行看芳草故乡远，坐对落花春日长。曲岸危樯移渡影，暮天栖鸟入山光。今来谁识东归意，把酒闲吟思洛阳。
思乡,想家,老将还乡,百战解重围，三边受铁衣。萧条关塞别，迢递故乡归。旧业春苗发，青山白发稀。独怜闲夜梦，犹绕羽林飞。
山水,想家,游西山 其一,閒向西山顶上游，碧天高挂晚云收。雨馀花气浓如酒，风鼓松声冷似秋。险句每惊神鬼泣，雅怀不贮古今愁。恍疑身在蓬莱境，笑指前溪当弱流。
怀人,喜悦,夜坐有感寄排山大兄,思君晨夕浑难释，梦里欢娱觉后空。独饮小窗镫烬后，不眠终夜雨声中。青炊云壑堂前豆，碧洗柑园阁下桐。少壮依依形与影，残生回首乐何穷。
思乡,想家,早行,曙色来天外，征衫怯晓风。马行残月下，人在乱山中。石侧蚕丛险，烟开鸟道通。思乡心更切，前路尚飘蓬。
战争,想家,凉州词,将军血战取凉州，天宝新声塞草秋。凝碧池头陈广乐，葡萄独酌上皇愁。
田园,想家,奉酬侍御家兄东洛闲居夜晴观雪之什,洛阳宫观与天齐，雪净云消月未西。清浅乍分银汉近，辉光渐觉玉绳低。绿醽乍熟堪聊酌，黄竹篇成好命题。应念武关山断处，空愁簿领候晨鸡。
怀人,想家,答同年李仁甫寄点苍山石,故人消息阻河关，万里题缄泪欲潸。云寄远心将片石，月随清梦到苍山。诗成却笑穷逾拙，身退犹怜老未闲。怅望昆明池草色，春风南雁几时还。
思乡,想家,其二,庭外秋风一夜生，因君归去不胜情。故园松菊犹存否，鸿雁来时好寄声。
山水,失意,登华不注山送公瑕,鸿雁高飞木叶丹，逍遥台上一凭阑。浮云不动孤峰起，落日长临二水寒。多病故人书未达，中原秋色醉相看。预愁匹练江南道，极目吴门驻马难。
咏物,愁绪,杨花,杨花摇飏日光柔，燕拾莺衔飘未休。纵落只宜粘玉砌，高飞犹自度琼楼。幸同白雪因风起，懒著春萍逐水流。粉阁妆台栖不定，更堪无绪惹离愁。
田园,失意,川和村看菊途遇雷雨返饮神奈川丁子屋,秋来足风雨，已自负重阳。佳日天公妒，黄花异国香。郎当游亦壮，调笑意殊狂。我辈人谁识？胡姬傥不忘。
田园,喜悦,闲居书怀,檐溜垂垂箸未收，一年乐事负春游。新添华发羞开镜，贪看青山懒下楼。天地至今多罔象，功名到底总蚍蜉。祇因知得清闲好，事大如山付醉休。
思乡,想家,交河道中,一鞭挥夕照，千里渡交河。地僻行人少，天寒旅雁多。芦花水深浅，黄叶树婆娑。远道频回首，故园荒薜萝。
思乡,想家,庚辰元旦,晓起看双鬓，居然比昨非。趋朝人语早，掩幔客来稀。酌酒分居后，传柑秩尚微。遥思故乡会，是日定春衣。
思乡,想家,次韵,我昔度瘴海，夜浪光熳熳。经旬困掀簸，饮食借日旦。动辄值墙壁，更觉归心懒。平生百念灰，但有身为患。卧看生与死，两者无可拣。那知故园山，秀色长在眼。爱此□洌崖，中有山房瞰。会当持老齿，嚼此无沙饭。
思乡,想家,见紫荆花,杂英纷已积，含芳独暮春。还如故园树，忽忆故园人。
思乡,想家,征人,青楼一别戍金微，力尽秋来破虏围。锦字莫辞连夜织，塞鸿常是到春归。正怜汉月当空照，不奈胡沙满眼飞。唯有梦魂南去日，故乡山水路依稀。
思乡,想家,闻子规,十年已起故乡情，客里凄凉不耐听。啼到蜀天空有恨，水流依旧月还明。
思乡,想家,秋晚途次坊州界寄崔玉（一作五）员外,崎岖崖谷迷，寒雨暮成泥。征路出山顶，乱云生马蹄。望乡程杳杳，怀远思悽悽。欲识分麾重，孤城万壑西。
战争,失意,过曲靖,曲靖犹传汉古城，城头画角带边声。夜郎东据山排戟，蜀道西连树拥旌。射利边氓谁畏死，荷戈戍卒尽知耕。不堪下马添惆怅，落日烽烟几处生。
田园,想家,村舍耕夫,倚门皓首老耕夫，辛苦年年叹未苏。桩木运来桑柘尽，民丁抽后子孙无。典馀田宅因供役，卖绝鸡豚为了逋。安得岁丰输赋蚤，免教俗吏横催租。
战争,想家,其二,岁歉何烦更出师，厌闻烽火报关陲。腐儒忧世成何用，和得西曹数首诗。
怀古,流泪,襄阳怀古,山川终古自留贻，杖策登临路或迷。千载几人还堕泪，当年多事漫沉碑。虚传池馆经游屐，无复儿童倒接?。凭吊只余霜柏在，旧时风干未离披。
战争,想家,关山月三首 其一,皎皎关山月，征人看作愁。几回曾破镜，何日大刀头。
战争,想家,其二,烽火连辉济，横尸覆野蒿。金钱明主诏，斨斧大军劳。精悍矜三捷，纵横问六韬。彤弓方郑重，敌忾自同袍。
怀人,想家,答王公佩见寄,池上绿阴肥，天涯客赋归。心随流水远，迹与故人违。千里复万里，斑衣当锦衣。终焉林下梦，不逐五云飞。
闺怨,怨恨,拟古闺怨三首 其一,为郎缝春衣，春尽郎未归。羞见庭下花，一双胡蝶飞。
送别,愁绪,别诗二首 其一,无心独坐转黄庭，不逐时流入利名。救老只存真一气，修生长遣百神灵。朝朝炼液归琼垄，夜夜朝元养玉英。莫笑老人贫里乐，十年功满上三清。
悼亡,想家,哭张行人睴吉,十载同年泪，因君更满襟。辞家万里远，忧国二毛侵。病减郎官俸，贫挥使者金。平生冰雪操，弦绝为知音。
思乡,想家,次韵西涧主人二首 其一,忧时心绪乱如丝，世事安危局面棋。倦骥长年悲远道，惊乌明月绕高枝。绝怜素发垂垂老，深念绨袍恋恋时。春晚故园归未得，想添新笋满阶墀。
怀古,失意,广陵怀古,闲追旧迹检残编，绣柱珠帘尽惘然。东阁诗成何水部，扬州梦觉杜樊川。寻春易过佳风月，送老难忘好墓田。莫怪无人能跨鹤，谁赍十万作腰缠。
田园,哀伤,江村杂诗十首 其三,江郊行累月，所在被干戈。爱此青村晚，秋来黄叶多。衣裳仍汉制，童稚学吴歌。斗草驱黄犊，前溪饮涧阿。
思乡,想家,次韵沈石田题奕侄影翠轩,天街眯目满缁尘，竹树谁家自作邻。吴下正忧连岁旱，燕南如见故园春。临窗弄笔图偏妙，对景题诗语最真。他日轩中须晏坐，翠阴应覆白头新。
思乡,想家,和孙季和游东湖韵,春风如少年，白首仍当归。无端故园雨，更不留芳菲。啼鸟倦晴昼，绿阴却馀晖。行寻脩竹寺，僧老青山围。儿童惯看客，汛手来开扉。白日转双毂，吾心无所依。同来二三友，目亦掣电飞。凭高下不测，从我其无违。
思乡,想家,其四,移任长洲县，穷秋入水乡。江涵千顷月，船载一篷霜。竹密藏鱼市，云疏漏雁行。故园渐迢递，烟浪白茫茫。
思乡,想家,邯郸道,忽见邯郸道，千秋万岁哀。君王金不惜，应筑望乡台。
怀古,愁绪,遥和阮亭迷楼怀古 其一,寻秋当日怆同游，此日看诗忆故丘。彩艒笙歌荒垄断，玉钩花草暗泉流。隋唐旧事云千堞，今古閒愁雨一楼。为报子山休作赋，谁家风景剧铜沟。
思乡,想家,癸酉春侨居无为寺归云阁以十五游方今五十为题信笔十首终在五首 其三,十五游方今五十，客亭杨柳感人多。江山是处逢春好，风月关情奈老何。冒雨花开新接树，衔泥燕补旧营窠。故园昨夜思归切，听得棹船人唱歌。
思乡,想家,题画梅，赠宗人穆堂同年,金石图书付劫灰，那堪问讯故园梅？怜渠傲骨嶙峋甚，犹自含香海外来。
思乡,想家,青州分司榴花,石榴小萼未开时，浑似红樱压翠枝。照日含风千万朵，故园千里正相思。
山水,想家,登法明寺毗卢阁,清晨访法界，高阁上毗卢。独鹤巢深树，幽泉泻决渠。开窗尽丘壑，入寺极虚无。坐爱香灯寂，因怀禅诵徒。
思乡,想家,望荻港,青山如画水如烟，日落空江月未圆。东望故园知不远，白云只隔秣陵天。
思乡,想家,其十七,几载望乡信，音来却畏真。举家数百口，一弟独为人。地下反相聚，天涯孰与邻。晚风连蟋蟀，木佛共含辛。
怀人,思念,京师寄姚玉厓,十度书来九不酬，遥传宾馆是苏州。文章合动群公赏，山水真当万户侯。未见故知能荐马，但闻东道暂依刘。相思又上金台路，满地西风吹暮愁。
山水,想家,游青城山,山到青城险复奇，地平孤起压坤维。直通一径岧峣上，俯觉千山迤逦卑。为访隐贤题古壁，因观幽境过荒祠。白云深处逢岩老，醉酌松醪满鬓丝。
怀人,思念,寄陆宪使选之李提学雅大田参知叔于三君昔同礼曹今居官岭外,端居离索叹盈襟，却记当年宠遇深。抽笔每参原庙对，横经曾侍辟雍临。恩私难恃看孤迹，职事无称抱寸心。岭雁江鱼俱寂寞，相思何处寄同音。
思乡,想家,其三,乌蛮滩上烟水声，伏波庙前秋月明。夜半津人挽舟上，夷歌偏动望乡情。
思乡,想家,大观亭,杰阁涵虚万里秋，江山元气共沈浮。天低星斗当窗落，地坼云涛入槛流。烟外人声朝暮市，日边鸟影往来舟。故园回首西风急，缥缈孤城画角愁。
思乡,想家,西城书感,故园寥乱后，回首一心惊。归鸟恋残塔，颓云上废城。江山仍旧国，禾黍变神京。欲问桑田事，茫茫无限情。
思乡,想家,旧居遣兴,半日清閒半日喧，三重茅屋是烟村。去随秋燕辞空垒，来见春花放旧痕。白堕杯乾书在枕，红尘客断雪填门。东风自解关山路，寄语莓芜到故园。
山水,失意,登超然阁望虞山方苦雨不得游,栋宇开向山，云烟坐盈阁。良朋许追攀，美酒恣盘礴。清言殊未厌，长眺忽不乐。荏苒十六年，英灵责前约。岚光见掩映，瀑水想喷薄。幽踪石崩奔，清梦松拿攫。霪霖故遮笼，病客就束缚。无计限篮舆，何心任芒屩。似闻破山院，已失昔兰若。胜境亦靡常，今兹俨成昨。诸君意惓惓，留我纵欢谑。新霁指佳期，逡巡未能诺。
思乡,想家,江行,沙边不见有眠鸥，何处芦花著钓舟。江浪不须频骇目，野人曾亦久科头。垂堂我愧千金子，积雪山成万玉楼。翘首巨卢促归棹，故园桃李不胜秋。
思乡,想家,客中春暮,不见春和候，开门失翠微。莺声悲冻在，花气怨春稀。地远谁修禊，山深未试衣。故园怜久别，合眼即能归。
田园,想家,村居书事有怀城中诸友,得归茅屋赋闲居，却扫依然静者初。浮白心情批酒券，杀青事业勘农书。连筒引水看浇菜，步屣缘堤课牧猪。除是邻翁来问字，并无人迹到门闾。
咏物,想家,芭蕉,嫩绿开如扇，不禁风雨秋。都来浑几叶，作出许多愁。
战争,想家,其十,烽火照甘泉，将军出塞年。万夫齐决拾，一鼓荡戈鋋。地极回看斗，谷深长断烟。萧条夕阳外，应听哭祁连。
思乡,想家,其九,逃名何地寻梅福，吴市于今尚涸尘。茅屋数椽风竹笑，山田六月雨苗新。独行江上猿啼甚，小妇辽西梦到频。莫厌故乡云物旧，天涯应有不归人。
思乡,想家,将之申浦舟中作,芳草无情接远天，故园西望思绵绵。东风送雨春潮晚，数点桃花飞上船。
怀人,想家,寄王几道同年,新安道中物色佳，山昏云澹晚雨斜。眼看好景懒下马，心随流水先还家。步头浴凫暖出没，石侧老松寒交加。怀君览古意万状，独转涧口吟幽花。
思乡,想家,度新岭作,二月且逢闰，披裘犹自寒。阴云霾晓日，流水咽高滩。马首风尘苦，羊肠道路难。青山花渐发，不似故园看。
思乡,想家,署中西番菊,一种幽姿擅众芳，传来异域斗姚黄。偏逢冷露才舒艳，尤借寒霜为洗妆。逸致堪争陶令兴，孤英未许楚人尝。故园三径知何似，管领秋光锁夕阳。
思乡,想家,花朝同高望公璩子弟赋,江城一月犹寒色，雨暗苔痕春半过。小燕有情怜旧垒，轻红何意窅高萝。独临野水怀人远，静对青山战鼓多。一往闲情重花节，故园芳草奈愁何。
思乡,想家,万里,万里故乡隔，扁舟何日还。黄云蓟北路，白雪辽西山。马倦客投店，鸡鸣人出关。吾思石桥隐，绝顶尚容攀。
怀人,孤独,寄梅臞,别去忽经旬，春风阅二分。几番吟对雨，独自暗思君。客里加频病，愁边骇近闻。倚栏商不得，心目乱于云。
闺怨,怨恨,又闺词四首 其一,庭锁繁花昼景长，绣针刻晷记春光。行天嫌杀金乌懒，到得黄昏怯上床。
山水,想家,望西山,积翠异诸岳，令人看莫休。有时经暮雨，独得倚高楼。云外僧应老，林间水正秋。到头归隐处，岂在问嵩丘。
怀古,哀伤,邯郸道中怀古,霸国山河落照余，邯郸城外又停车。也知富贵终抛枕，未可穷愁始著书。宫阙何年消甲盾，风云几代废耕锄。真嫌酒薄难成醉，那有间情吊望诸。
思乡,想家,十月四日离都归陈州,南浦三篙水，归人五日粮。寒沙晨起雁，古树夜经霜。久客复去国，有情知望乡。鬓毛浑欲变，鸣笛不须长。
思乡,想家,新安旧有二程先生祠荷侍御提学娄公克让许修复之偶于婺源陈简教谕处得克让往年过博野祠下之作因借韵一首奉寄,伊水渊源出未穷，故乡尸祝礼何丰。能崇命世真儒庙，全仗分司御史功。伫见门墙登士子，岂徒伏腊走村翁。他时胜迹书图志，定把新安比洛崇。
闺怨,思念,生查子 闺情,闲倚曲屏风，试写相思字。不道极多情，却是浑无思。笑近短墙阴，抛个青梅子。苔上印钩弯，邂逅难忘此。
战争,失意,晴诗（一作塞路初晴）,晚虹斜日塞天昏，一半山川带雨痕。新水乱侵青草路，残烟犹傍绿杨村。胡人羊马休南牧，汉将旌旗在北门。行子喜闻无战伐，闲看游骑猎秋原。
战争,想家,古塞上曲七首 其一,胡笳渺渺度关门，旅雁飘飘过古村。独有苏卿愁至骨，一声哭尽九边魂。
山水,想家,登独秀峰,翠微孤耸隐重城，临桂登临倍动情。千载藩屏归洞壑，万家烟火似升平。南薰想像亭犹在，北极空濛日自明。谁道沧桑多变易，秋山如画晚江晴。
山水,孤独,登惠山作 其一,双阙暮云间，登临意自閒。孤舟晋陵水，落日太湖山。泉响磬声答，天空飞鸟还。梅花已开遍，煮茗对禅关。
怀人,恐惧,寄同寮胡司封,舜日尧天被八垠，顾余无地可容身。谗邪未许投豺虎，正直何缘信鬼神。风烛心灰犹有泪，市交头白只如新。吟成不敢高声颂，千里缄封寄故人。
悼亡,失意,哭内子王华姜 其四,皇天何不仁，不念鞠子哀。不念我君姑，白发方摧颓。魂魄今越散，逢祭时一来。我魂在姑前，朝见姑泪涟。我魂在夫侧，暮闻夫叹息。稚女未成人，殡宫日匍匐。我欲乳遗孤，鬼伯相摧逼。儿寒姑与衣，儿饥姑与食。劳苦今惟姑，姑将无气力。谁割我孝慈，皇天不与直。
怀古,流泪,汴州怀古,花石今何在，孤城涕泪中。金梁桥上月，偏照宋遗宫。
思乡,想家,其二,风吹暮雨透轻寒，落日扁舟系未安。遥想故园春草色，祇今犹作梦中看。
田园,想家,近村,家居每思出，出亦无与游。江山岂不佳，乃复生我愁。不如适近村，家家业农畴。深巷鸣鸡犬，长陂下羊牛。枣熟稻当穫，桑落酒可篘。宁无宾祭须，柿栗良易求。医翁日过门，得药疾自瘳。婚嫁不出村，百世加绸缪。我来每绝叹，恨不终岁留。人生正应尔，底事须王侯。
怀人,哀伤,寄杭东卿秋官,眉采清风定如旧，思君不见夕流深。燕驹北赴当年市，越鸟南飞何处林。客梦夜寒常懒作，诗家春老亦高吟。芭蕉叶短青还在，细写悠悠别后心。
战争,想家,送友人出塞,上书有意不忘君，窜逐还将谏草焚。圣主起居当日慎，小臣忠爱本风闻。玉关信断机中锦，金谷园空画里云。塞马一声亲旧哭，焉支少妇欲从军。
思乡,想家,寄周鹤洲太守,风雨越江边，陲亭对夜眠。乡心孤岛迥，客梦一灯悬。论旧怀他日，论诗记往年。离魂将别梦，几度到临川。
悼亡,流泪,哭李息斋大学士 其一,冰纨乱扫拂云竿，不尽清风入谱刊。紫气直过铜柱去，苍龙欲卷墨池乾。忆陪客馆灯花落，喜借僧房贝叶看。得遂悬车娱暮景，泪零耆旧向彫残。
思乡,想家,叶迎坡陆纡斋鲍咸吉诸君招集南庄探梅,春到江南早一分，林亭窈窕集同群。巡廊共讶溪痕活，坐石偏忻鸟语闻。几粒松风留旧腊，数椒梅意动斜曛。故园归去辛盘近，回首离情指暮云。
怀人,思念,见苏子瞻所作小诗因寄,千里相思无见期，喜闻乐府短长诗。灵均此秘未曾睹，郢客探高空自欺。不怪少年为狡狯，定应师法授微辞。吴娃齐女声如玉，遥想明眸嚬黛时。
思乡,想家,赠太史裴内山册封省觐,宫函春日下龙城，珍重君王遣使情。汉室金枝初就暖，故园芳草亦含荣。古稀袍彩翔云丽，上节灯花带月明。正是銮坡新赐宠，玉堂词曲奏长生。
怀人,思念,寄永乐殷尧藩明府,古县萧条秋景晚，昔年陶令亦如君。头巾漉酒临黄菊，手板支颐向白云。百里岂能容骥足，九霄终自别鸡群。相思不恨书来少，佳句多从阙下闻。
田园,想家,题易村①,路转峰回觉有村，数间茅屋瞰山阴。午炊已饱翻匙玉，腊酝仍拚挂杖金。穷去作文和鬼送，兴来得句倩蝉吟。一声横笛斜阳外，吹起江湖万里心。
悼亡,流泪,哭李瑞三首 其一,意外传凶讣，惊闻倍黯然。艰难逼斜日，倏忽失华年。痛定仍疑梦，悲深欲问天。短歌将涕泪，曾否到黄泉。
怀人,思念,寄怀王梦楼,皖山向京口，月出海风清。虚水鉴真性，高云入远情。江东耆旧少，天下布衣轻。垂老相思切，江潮春水生。
闺怨,哀伤,演乐天闺妇诗意,三岁戍辽阳，无日不长欷。夜合花几开，刀头望来慰。红绡带缓无，绿鬟低也未。正咏白家诗，隔墙啼络纬。
山水,喜悦,游清凉山次乔宗伯韵,雨馀山色散晴空，古寺逶迤曲径通。暇日偶陪诸老后，上方今喜一樽同。凭高眺远诗怀壮，佳景芳时乐事丛。宾主相忘因坐久，莲房荐酒擘青葱。
送别,思念,送王孝廉觐省,彭蠡将天合，姑苏在日边。宁亲候海色，欲动孝廉船。窈窕晴江转，参差远岫连。相思无昼夜，东泣似长川。
怀人,想家,怀王介休,花落又花开，思君酒一杯。故山千万点，长向夕阳来。
思乡,想家,赠丁一桂,初月照甘棠，千门一炷香。南风催返棹，西望欲沾裳。有庙旌遗爱，无金归故乡。未知忠定者，先请问崇阳。
思乡,想家,寄内并示二儿 其一,满堂风雨烛花残，独客思归坐夜寒。遥想故园当此夕，画楼明月影团团。
怀人,想家,忆旧,野色苍茫堤口路，故人前日从兹去。天边消息几时来，系马愁看杨柳树。
咏物,想家,芭蕉,六曲栏干院宇深，影连苔色昼沈沈。已将虚实论因果，尤称风流写醉吟。梦短不禁帘外雨，愁多常怯槛边阴。可怜今古无穷恨，卷在凋零如寸心。
思乡,想家,其二,舟行帆飞驶，夜泊桡暂停。月出湖水白，云开野山青。沙平集下鹭，风回约流萤。迢迢乡心切，渔笛声难听。
悼亡,喜悦,哭舍弟东山十首 其一,四海惟兄弟，三生忽梦魂。乾坤身独在，肝腑义俱存。割绝翻成恨，欢娱不是恩。此情终类激，天意故难论。
思乡,想家,晓行霜重如雪,霜重寒威一夜加，晓来人迹板桥斜。已看白雁来千里，想见青州满百花。何处菊枝犹复耐，故园菊味定堪嘉。慈颜正念征裘薄，归去萱堂笑语哗。
送别,想家,送日本国三藏空海上人朝宗我唐兼贡方物而归海东诗,古貌宛休公，谈真说苦空。应传六祖后，远化岛夷中。去岁朝秦阙，今春赴海东。威仪易旧体，文字冠儒宗。留学幽微旨，云关护法崇。凌波无际碍，振锡路何穷。水宿鸣金磬，云行侍玉童。承恩见明主，偏沐僧家风。
田园,喜悦,闰七月二日长寿石公招同毛匏村司马张损持吉士吴晋涛少尹杨勉庵孝廉唐海门黄兰偶司红暹诸文学雅集离六堂次毛韵二首 其一,十二栏干砌碧瑜，四周流水入萦纡。似登海蜃烟中阁，同探骊龙颔下珠。吴越提封馀一览，人天境界岂云殊。巡檐渐有凉风入，觅句徐行得自娱。
悼亡,想家,哭李能茂五首 其五,青山曾不厌，朱绂定谁强。宇宙瑶华歇，川原玉树藏。无年嗟太傅，有业恨中郎。寂寞安昌第，堪谁到后堂。
山水,想家,游龙门山次程公韵,路转横塘入乱峰，遍寻萧洒兴无穷。楼台特起喧卑外，村落随生指点中。溪傍五云清逗玉，松分八面翠成宫。归途父老欣相语，今日程公昔谢公。
思乡,想家,己酉秋留鹤江有感,宾鸿几过淀山湖，夜夜西风转辘轳。苜蓿草衰江馆静，枇杷叶老石泉枯。曲终明月闲歌扇，病去寒灰满药炉。客梦不堪千里远，故园篱菊正荒芜。
战争,想家,闻角,河白如银天淡青，角声中有玉关情。早知送老桑麻野，悔失安西万里行。
思乡,想家,其四,襆被联深廨，盘餐胜故乡。官贫情较切，漏短话偏长。颍水通池细，襄陵泻酒香。冯唐吾自老，汝已久为郎。
思乡,想家,余屡过罗浮山下皆未入山诚以地方供帐俗习牢不可破减从径行殊为无谓弓刀小队更非所宜乙酉冬阅兵惠潮六过此山亦惟遥看山色而巳,六次罗浮山下过，不曾去问铁桥津。祗因俗吏能留我，未免名山屡笑人。胡蝶聊同故园梦，梅花岂向达官春。转因天界三峰远，离合烟云更有神。
怀人,想家,寄表兄严允升,江上西风吹白蘋，天南闻雁独伤神。愁来望远悲秋草，老去还乡忆故人。漫想红颜骑竹马，总怜华发戴乌巾。早凭收拾游山屐，归把濠梁旧钓纶。
思乡,想家,寿林宜人七十,闽海风光说上元，一时佳庆绕鱼轩。瑶池屡喜青鸾至，丹穴齐看彩凤鶱。寿羡几人跻耄耋，教行诸妇谨寒暄。晴霄万里瞻云意，并逐春风入故园。
思乡,想家,其二,小小亭台短短墙，茅斋静处著绳床。排檐寒色几竿竹，隔座轻烟一瓣香。明镜未容悲岁晚，青山也解笑人忙。年来饱饭便便睡，梦里身如在故乡。
思乡,想家,岭上见梅花,梅岭候偏宜，梅花岭上窥。报瑶人去远，踏雪马行迟。驿使春前发，乡心笛里知。已从关路北，犹觅向南枝。
思乡,想家,除夕用东坡常州夜宿韵 其一,不饮何因得酒悲，乡心于我直几微。非缘儿女能相慰，正恐田园未算归。老去论兵空气壮，闷来发难亦知稀。脩蛇赴壑年年事，南斗而今止暂依。
思乡,想家,题长沙陈述庐乃勋瞻麓图①六首 其一,故乡回首几烽烟，西望沅湘路渺绵。一陌纸钱传不到，春晖寸草又经年。
怀人,哀伤,吏隐斋怀孙龙涵,分袂愁何恨，开函喜不禁。三年羁旅思，千里故人心。日落梁溪暮，花残鲁地阴。天台如有赋，双鲤莫浮沉。
战争,想家,济南喜得家书 其一,阿丈怜余甚，家书寄八行。且云添骥子，还可慰萱堂。自念十四载，壮游征战场。寸心无所昧，出处任穹苍。
思乡,想家,其二,海云东指故乡遥，传说烽烟近未消。且学渔歌娱白发，漫分湘怨托青苕。水阴紧翠缠斜燕，萍隙疏鬟入细潮。眼及春晖浮四野，平安行乐尽堪骄。
思乡,想家,其五,一番风雨催寒食，千里莺花想故园。
闺怨,怨恨,闺怨，和李秀芬 其一,云笺远道诉衷肠，停笔迟回费较量。薄命空抛罗绮日，华年虚度粉脂场。春愁默拜银蟾月，夜卜频熏宝鸭香。拥被独眠慵不起，锦衾枨触绣鸳鸯！
思乡,想家,金陵七夕一首,淅沥江楼雨，冥荧旅榻灯。乡心生白发，秋气逼青绫。楚酒淹浮蚁，吴歌忆采菱。捣砧闻帝国，佳夕寝还兴。
咏物,失意,梅花,莫作凡花看，超然色相中。前身是明月，今日又春风。鹤艇吟和靖，驴鞍画放翁。不知江上雪，几树照晴空。
怀古,想家,虎丘怀古,行尽山塘是虎丘，题诗曾记昔年游。千人石在云长护，洗剑池空水自流。衰柳故宫阊阖晚，远峰斜日洞庭秋。江山不尽东归兴，千顷云边更倚楼。
送别,想家,送顾非熊秀才归丹阳,江城柳色海门烟，欲到茅山始下船。知道君家当瀑布，菖蒲潭在草堂前。
田园,喜悦,渑水田家 其一,菖叶日巳绿，杏花日巳白。渑水春茫茫，石田灌沙碛。晓闻仓庚声，夜宁安枕席。秉耒效躬耕，买牛代仆力。驱咤上东阡，开垦及南陌。水耕火斯耨，春种秋及获。泄泄泽雉雊，油油禾黍泽。青青桑柘阴，潝潝溪流碧。妇子馌于亩，老翁嬉于宅。辛勤谁为恤，丰登差可怿。税薄官府清，酒熟邻友益。帝力委不知，田家聊自适。
山水,想家,望桃花寺,疏山通鸟道，间树出精蓝。殿阁凝秋霭，川原静晓岚。钟声天半叩，塔影镜中涵。尚忆十年事，孤吟古柏南。
咏物,喜悦,海棠,醉倚雕阑倒玉壶，贪看锦树色敷腴。根株海外何年至，风韵花中绝代无。西子浣纱低照影，文君酤酒正当垆。少陵才调难摹写，浪把燕脂污画图。
怀人,想家,徐子与席怀梁公实,共指金茎雪色间，鸣珂当日满朝班。即看徐孺能悬榻，岂谓梁鸿更出关。薄宦天涯成白首，故人江上买青山。岭南梅树今堪折，赠我宁无驿使还。
怀古,失意,怀古,买臣负薪行且歌，其妻羞缩悲蹉跎。季子归佩六相印，骨肉歆羡缘金多。人生穷达等幻灭，贫贱何忧贵何悦。争如饥采首阳薇，不慕皋夔希稷契。贪功徇名世莫嗤，拖金曳紫同儿嬉。一朝祸至几发冢，却思衣布丹徒时。丹徒风月依然好，尔自升沈委荒草。草长木拱荒烟寒，此恨年年向谁道。
战争,失意,道光乙巳八月闻少穆先生屯边感作,谪宦栖迟已四霜，元戎谋国重边防。欣闻才子跻仙岛，伫见长庚返夜郎。雪水引来戈壁迥，秋风飘处玉关凉。沙场我欲无间土，题向天山青数行。
送别,想家,送贺秘监归会稽诗,锡鼎升天几万春，裔孙今复出嚣尘。姓名当系上清箓，齿发不知何代人？暂应客星过世主，旋归吴市作遗民。辽东鹤驾忽飞去，挥手无言辞紫宸。
山水,想家,登妙峰阁,维舟古木阴，故人能倒屣。相携步高阁，千尺誇雄伟。雨馀天气清，宇宙空如洗。对面碧玉峰，去天不盈咫。凭栏一超然，欲抟九万里。下视嚣尘间，蠢蠢鱼虫耳。平生浪自苦，马上肉消髀。匆匆欲何之，烧香更隐几。入夜寂无人，波声栏下起。坐觉非尘寰，雷霆生脚底。
山水,喜悦,游天宁寺,东风吹絮暮春时，客到禅扉有鹤知。松树两行青嶂立，藤花一架紫云垂。无缘福地生欢喜，但祝人间少别离。归去也应更回首，暮钟声里意迟迟。
思乡,想家,景泰元年七月二十日蒙恩致仕八月二十一日早于奉天门阶辞奉旨赐酒饭毕复宣至左顺门赐衣一袭俾归服用内大红纻丝圆领一织金獬豸青纻丝搭护一绿纻丝摺子一退赋诗一首以纪其荣云,四十馀年事圣君，归休此日别枫宸。醉来内酝葡萄艳，赐出宫袍獬豸新。人羡风流同广受，自惭衰朽少经纶。故乡剩有佳山水，应觅渔樵为结邻。
田园,想家,晚次黎阳村舍,几载驱驰鬓欲斑，单车岁晚又南还。路回渐入长丰泊，云敛横看善化山。野店晚风留客早，柴门新月放歌閒。连朝祇觉归心急，梦绕黄河水一湾。
送别,孤独,送任五之桂林,楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。
思乡,想家,答王晋叔,区区行役临南浦，忽奉来书墨未乾。见报新恩移亳社，便疑衰迹近长安。山危水恶行将免，宦思乡情日渐宽。朝夕放船来就别，赠言应许遗琅玕。
送别,想家,送张郎中赴陇右觐省卿公（时张卿公亦充节度留后）,中郎凤一毛，世上独贤豪。弱冠已银印，出身唯宝刀。还家卿月迥，度陇将星高。幕下多相识，边书醉懒操。
田园,想家,村居书感 其一,衮衮诸公野马尘，天涯何处著閒人。浮家万里非真隐，结客千金不算贫。沧海怒涛愁日暮，大荒劫火悔舆薪。登临欲觅冈千仞，长啸秋风脱幅巾。
战争,恐惧,赵将军歌,九月天山风似刀，城南猎马缩寒毛。将军纵博场场胜，赌得单于貂鼠袍。
山水,想家,登金山,瓜州霜落雁初飞，铁瓮城寒树渐稀。南国兴亡在何处，金山残月夜潮归。
思乡,喜悦,行淮扬境汎甓社即事有作,湖波二百里，元气何茫茫。天随一线尽，日起万鬣张。无论南北风，但见来往樯。炯若青铜镜，掩映美人妆。惊鸥散明玉，唼藕夺冰霜。纤鳞一入手，大嚼无馀觞。冥见渔火微，静闻稻禾香。榜人前后歌，语语子夜长。人生剧可乐，何如近故乡。
田园,失意,经绿护屏村,山行数十里，渐觉有人家。隔坞闻春白，沿溪尽沤麻。泉流经九曲，磴道入三丫。穴处依山谷，刀耕近水涯。土垣桑作户，蓬巷竹成遮。灌木环村背，垂藤傍屋牙。居人惯逐虎，迷路屡惊蛇。秋垄家家麦，春苗处处蛙。甘瓜持作馔，苦叶代烹茶。简朴淳风在，栖迟世代遐。暝猿时挂树，幽涧自飘花。到此尘心尽，农谈日易斜。
战争,想家,蓟门早秋,蓟城杨柳早寒知，不待秋来气已悲。乡国看为天尽处，塞门愁记雁来时。关前汉骑侵晨发，楼上胡笳向暮吹。叶落深闺徒下泪，从今征戍几年期。
思乡,想家,其三,黄花空向客边开，愁听尊前白雁哀。纵使登高也无益，青山不是望乡台。
思乡,想家,淮上,秋风淮水下如倾，云际征帆片片轻。目断平原双倦鸟，夕阳无限故乡情。
闺怨,怨恨,浣溪沙 其一 闺怨,细雨霏霏洒曲栏。杏花时节小楼寒。怕言春去又春残。香冷花屏惟有睡，梦回山枕不成欢。被头多少泪阑干。
思乡,想家,其三,一径落花春昼静，四邻嘉树绿阴繁。儿曹忘却怀乡意，浪说春风似故园。
思乡,想家,与庄定山司副潘时用待诏同至李宾之学士先茔登古城 其一,看山空负一秋强，出郭来抛半日忙。草没断堤牵步远，柳拖斜日送阴长。百年丘垄怀先辈，几处园林似故乡。却尽壶觞临涧水，恨无渔笛和沧浪。
咏物,流泪,雪,晚天冥漠霰初飞，皓皓山颜复水湄。莫遣瑶林生染污，却忧云路隐巇危。寒侵夜褐樽前觉，春入晴檐枕上知。忆得梁园探花早，十年泪眼看旌旗。
怀古,孤独,崖门怀古,崖山风雨昼冥冥，犹是当时战水腥。仓卒纪年同外丙，艰难立国下零丁。人间草木无王土，海底鱼龙识帝庭。一代君臣波浪尽，杜鹃何处叫冬青。
战争,想家,自肃州出嘉峪关,武帝雄风不可攀，昆仑新辟汉河山。右贤烽火过金岭，飞将旌旗出玉关。大夏无心通竹杖，贰师有泪洒刀环。谁怜属国还朝日，甲帐空悬两鬓斑。
闺怨,流泪,朱射陂闺人限韵,淮南远树江南信，玉箸先随玉管挥。一病经春残豆蔻，乱红如雨怅芳菲。光同满月疑星入，晕学丹霞有鹜飞。帐殿却愁生会面，烦君犹辩是耶非。
田园,想家,蔡村,孤村远水入潺湲，眼见河流又一湾。万里小舟连夜发，几滩秋水白鸥閒。浅深雨乱移篙地，西北秋连出塞山。问讯京师还几驿，不胜清梦五云间。
闺怨,愁绪,宫怨 其一,沉沉烟雨掩孤闱，可怪东风到得迟。今日晴明上楼望，不知花谢巳多时。
怀古,哀伤,鸡笼山赋得台城怀古得高字,湖山迤逦接亭皋，前代遗踪有石壕。别殿佩环归杞棘，修陵凫雁出蓬蒿。台荒过午樵歌入，寺近经时梵铎高。肠断覆舟山下路，年年春草似青袍。
思乡,想家,幽事,城郭风尘故可伤，村居幽事未能忘。閒拈桐叶供题字，时采茆楂当裹粮。避雨偶寻松作盖，卧云聊借石为床。向来长物成多累，始觉萧然胜故乡。
思乡,流泪,其二,郡侯名字祖鞭先，郡倅风流世有传。更著广文铛脚坐，亦怜委吏鼎科年。江山莫道非吾土，官舍曾无有此贤。自是蓬莱山上客，枉教予作送行篇。
思乡,想家,赠郭我示,十日避旗鼓，相逢未赠言。小巫良自怯，大雅更谁论。伏暑宜杯酒，秋光忆故园。共将诗作活，工拙两堪存。
思乡,想家,夜坐,残釭背壁翳还明，坐拥衾裯阅五更。云捲星河垂永夜，霜飞鼓角静严城。飘摇莫计馀生事，老病都非旧日情。想像故园凭梦到，愁来转使梦难成。
思乡,想家,内直有感,天上楼台白玉堂，白头犹作秘书郎。退朝每傍花枝入，襮直遥闻刻漏长。铃索萧閒青琐静，词头烂熳紫坭香。野人不识瀛洲乐，清梦依然恋故乡。
思乡,想家,其二,漂泊非吾土，迢遥忆敝庐。到家元是梦，经岁渺无书。骨肉两乡隔，宾朋万里疏。行藏天所付，安用渺愁予。
怀人,思念,秋日江村寄怀顾五,水白鱼虾市，天青鹳鹤林。露华浥细草，秋气静遥岑。子夜吴门调，幽兰楚客心。相思眇何许，日暮大江深。
思乡,想家,白雁,八月白雁至，中宵闻尔哀。亦知先伴起，无为报霜来。月静飞难见，云深去不回。故园消息断，愁病转相催。
思乡,想家,羊流店,岘首沉碑事渺茫，空传有泪堕襄阳。居人自重羊公里，未必英雄恋故乡。
思乡,想家,其六十,万里相携庙见来，麻姑台作望乡台。红蕖结子心难遂，白鹄衔雌口不开。
怀古,想家,咏史八首 其一,翻覆兴亡阅两朝，老来刘濞气逾骄。十年宾客谋何密，四海渔盐利颇饶。西贡几曾归武库，南琛无复换文貂。徙薪可少长沙策，一掷金瓯险得枭。
思乡,想家,杂言二首 其一,春来无处无芳草，但觉故园春更好。海棠前日梦见之，今日看来浑未老。樱桃红杏相因依，梅阴吐芽青满枝。世间亦有如意事，酒熟正是花开时。
思乡,想家,徐穆庵教授新造宾旸楼落成，偕刘伯瑗、李愚亭诸广文邀集同人饮于楼上，即席赋赠 其一,地近宫墙远势横，才归结构便峥嵘。山川何处无佳胜，风雅还须属老成。帆向天边收几席，人从画里指江城。故乡自此添新景，鹭白螺青相对迎。
怀人,哀伤,吴桥道中题刘随州诗寄查夏重,望望东阳城，暧暧将陵树。我慕刘随州，清诗美无度。此地飏蛾眉，同生逢妒嫭。惜哉后来者，耳食徇好恶。非君谁与言，佳期不可遇。行行已晦月，离心驰永路。长川虽暂娱，大江欲飞渡。故人来何时，春水悠悠去。
闺怨,流泪,闺情,侧听宫官说，知君宠尚存。未能开笑颊，先欲换愁魂。宝镜窥妆影，红衫裛泪痕。昭阳今再入，宁敢恨长门。
怀古,喜悦,咏史五首 其一 孔融,汉鼎恢图入笑谈，岂期失利向东山。召时已有忌才意，不待论封始犯颜。
怀古,哀伤,馆娃宫次韵命二女同作,香径有基惟鸟迹，屟廊无主剩苔厓。花钱旋舞留金靥，蜗宇纵横见玉钗。颓榭草深归燕绕，故宫月冷野狐埋。西风禾黍斜阳道，过此行人合怆怀。
田园,思念,至云端村,鸡鸣云外岫，犬吠谷中村。问竹才通径，看松忽到门。春潭千丈瀑，仙茗百年根。坐待主人出，相邀农圃言。
思乡,想家,浦口,水市千门列，江村万井通。马嘶流水外，人语夕阳中。雪浪高吹树，蒲帆软趁风。故乡天际远，双目送飞鸿。
田园,恐惧,别周村,云山端似梦中游，芸馆高情两日留。莫景重来恐难必，临行馀兴又登楼。
山水,想家,游山归泛舟出里湖待月,山游腰脚疲，蜷卧如春蚕。漾舟出里湖，霁色明澄潭。群峰促使暝，若戒游人贪。一树尚残照，雨过南山南。湖光不能紫，细浪吹成蓝。濛濛觉远喧，渺渺穷幽探。月出天水分，始知风露酣。各有愁暮心，诗味从可参。清景何处求，湖燕飞两三。一失不可摹，此意吾宁惭。
思乡,想家,海陵寒食,忽逢群盗到江津，惊若奔鱼跳此身。烟焰几为新节鬼，风尘敢忆故乡人。几家有物蒸尝在，到处无时哭泣频。日日凄风兼苦雨，要知寒食客愁真。
思乡,想家,上巳南池作,坞中元巳日，小雨浥芳菲。祓禊岁时共，招寻吾土非。竹光迷野径，花气袭人衣。赖有盈川遇，还同池上归。
思乡,想家,其二,问程遥讶使君舟，少滞桐江看活流。解缆缓牵丁字水，挥杯延换富春筹。光腾北极双龙剑，恩盖安南小越州。海角天涯虽僻远，锦衣仍傍故乡游。
山水,想家,游吴山寺同翟教谕沈嘉则父子次韵,拂衣直上百盘梯，客自忘言鸟自啼。万里潮声回玉垒，四围山色护璇题。僧来竹下风初动，帆过峰前日欲低。不是春深武陵处，碧云芳草也能迷。
思乡,想家,锡山道中,风起晚凄凄，愁云堕渐低。近人山鬼泣，当路竹鸡啼。百里无烟火，孤城只鼓鼙。故园枫树外，归梦绕梁溪。
思乡,想家,听雨同崔关修,为客厌长夜，雨声滴君心。君心何太苦，有梦到乡城。为语阶前雨，乡心我独轻。
思乡,想家,饯家兄希仁,寒雁叫汀洲，归程不可留。聊携季路榼，相送仲宣楼。岁晚荆门树，风微汉水舟。乡心吾欲折，行役几时休。
咏物,失意,鹦鹉,憔悴君家历岁年，翠襟蒙宠自须怜。能言肯信真如凤，钩喙应知不类鸢。千里云山迷陇树，几回魂梦绕秦川。稻粱未必虚朝夕，直为樊笼一惘然。
怀人,思念,寄谭忠卿比部,清时才子赋怀沙，抗疏归来发未华。粉署一官淹组绶，青衫双泪怨琵琶。杼投慈母缘忧国，环赐明君定起家。却爱衡门当庾岭，相思不用寄梅花。
田园,愁绪,挽钟紫村,意气平生盖万夫，伤心千古恰须臾。郎官虽贵才终负，文字堪传道未孤。堂上自怜慈母老，眼前吾恨友人无。岩霜九月空荒草，谁送刍灵返瞑途。
山水,想家,登东山送冯掌教 其一,落木风高白雁飞，登山临水送将归。一时景物黄花帽，十载情怀绿酒杯。庾岭无尘侵我扇，谢安有月近人衣。梅关明日频回首，醉墨留香在翠微。
田园,哀伤,杂体诗 奉和鲁望闲居杂题五首 砌思步,襹襹古薜绷危石，切切阴螀应晚田。心事万端何处止，少夷峰下旧云泉。
战争,想家,朔日昌平城登览二首 其一,上谷孤城对水濆，满城冬旭袅烟氛。天开秦塞饶黄草，路入皇畿长白云。万里烽烟代野至，五陵佳色寿山分。四夷自古明王守，勒边谁数李将军。
思乡,想家,晚游新亭,秋至今几日，山云峰尚奇。新亭独骋望，咏我秋怀诗。碧水萦麓转，幽蝉映叶悲。古藤依翠壁，茂树镜清池。赏会情方适，忧来忽自滋。荒山逃死地，落日故园思。遇乱甘身弃，持心与世违。应人时懒语，兀坐独支颐。沉思山烟冥，微吟暮影移。祗应从此去，寂寞但如斯。
思乡,想家,许昌道中,青郊小雨裛游尘，正是芳菲一半春。花柳故园应共笑，主人岁岁作行人。
田园,愁绪,泊舟箬村有怀老师作,昔去京华此舣舟，老师含笑别江头。我今重向江头立，宿草伤心二十秋。
思乡,想家,月下闻雁得安字（集袁君学宅）,胡雁鸣秋朔气寒，尚依明月到长安。应怜毛羽冰霜悴，似诉关山道路难。客子音书频断绝，故园萸菊半凋残。遥天自送归飞影，知落芦花何处滩。
思乡,想家,生色拒霜,綵毫将恨寄清酣，梦落西风濯锦潭。却忆故园凉月曙，断英残粉湿秋衫。
思乡,想家,五云道中和答徐潮州宗鲁,邂逅逢仙侣，言从楚泽来。星文双剑合，云液一尊开。旅况嗟园莽，乡心傍岭梅。凭君相慰藉，清咏意悠哉。
思乡,想家,其二,南至三千里，东风一棹轻。石头城外晓，桃叶渡傍晴。客思奚囊重，乡心昼绣明。六朝佳丽地，登眺若为情。
怀古,想家,浙江晚渡怀古,蝉噪秋风满古堤，荻花寒渡思萋萋。潮声归海鸟初下，草色连江人自迷。碧落晴分平楚外，青山晚出穆陵西。此来一见垂纶者，却忆旧居明月溪。
思乡,想家,上新河待风,一棹遥从日下回，上新河畔几徘徊。水声只向西南去，风势不从东北来。长夜独看淮浦月，故乡多望越城台。天公若解行人意，早遣蒲帆数幅开。
思乡,想家,其二,万壑霜林一鸟鸣，乡心怯入故山程。更怜野渡寻舟处，依旧斜阳满县城。
怀人,恐惧,阒月廿九日芳洲寄绿萼梅一枝诗二首次韵为谢 其一,故人雪里寄梅花，妙句清寒逼齿牙。睡起病随残臈去，坐看神水长金华。
田园,想家,七月既望过圻村访蔡金风适冲寰翁至同登龙山寻幽谷钓台诸胜晚留小酌泛月而归 其二,相携过溪桥，宛转入村径。门巷既萧閒，庭户岚光凝。小斋幽且清，梅竹翠交映。閒抽架上编，疑义互相證。楸枰聊角奕，唐突叨屡胜。欢情既巳洽，冷语皆可听。饮啖颇适意，朋俦竞呼应。宾主虽颓然，缥缈发馀兴。取道丛竹边，扶筇陟危磴。
咏物,想家,月,月是钓愁钩，钩来无数愁。月愁有密约，相见五更头。
怀人,孤独,再和朱朝奉见寄,朅来林下人，挂冠脱朝绿。身閒道愈尊，神静碧照目。落落我就璞，碌碌谁如玉。欲学陶渊明，高情异浮俗。白云无定心，青山有奇骨。肯从莲社宾，共奏无弦曲。佛生等一念，日劫讵延促。倾盖同故人，道存聊一瞩。
悼亡,流泪,哭白下沈山人镇卿,分手浑如昨，生离已十年。何期从物化，天畔忽潸然。酒伴凄朝露，花情忆夜弦。无由伸挂剑，拜手酹苍烟。
思乡,想家,其二,海角那知有宫柳，故园春思尚依依。可怜风韵去人远，一日花开天际飞。
思乡,想家,其五,水阁莲开燕引雏，朝朝攀折望金吾。闻道碛西春不到，花时还忆故园无。
思乡,想家,寄答金道人（有引）,故园花底忆同吟，结草峰头著屐寻。独鹤一飞云路杳，双鱼重问海波深。山川已烂馀残石，城郭俱非只寸心。翘首黄龙酬唱处，真人天际泪横襟。
思乡,想家,对月,海月三更白，江风七月寒。久知行客惯，强作故园看。菜疃依壖辟，茆亭傍水安。萧条南戍里，独自戴儒冠。
怀古,失意,咏史（上） 其一 魏相,贾生晁错总佻轻，博陆营平亦好兵。地节三年谁作相，胡天汉地各春生。
思乡,想家,晚望,望尽西南一隙明，荒荒野色弄微醺。青烟白骨行人老，苦竹黄芦细路分。寒雁不来秋似水，故园何处草如云。高怀久为凭阑尽，更遣西风化白纷。
咏物,想家,雨,断续江天雨，凉风满户庭。转添秋草绿，更洗暮山青。积雾犹沉树，明河早见星。南亭有归客，朝夕待扬舲。
怀人,失意,寄答周协律（来诗多叙苏州旧游）,故人叙旧寄新篇，惆怅江南到眼前。闇想楼台万馀里，不闻歌吹一周年。桥头谁更看新月，池畔犹应泊旧船。最忆后庭杯酒散，红屏风掩绿窗眠。
怀古,想家,茌平怀古,轻云垂野弄春愁，细柳含烟滞客辀。乱后射书多慷慨，酒酣灭烛亦风流。一时经济思张镐，终古功名忆马周。明日谷城山下路，瓣香应复吊留侯。
怀古,失意,巴陵览古,笛声吹满洞庭秋，常遣烟波撼岳州。惆怅投书人不见，依稀鼓瑟路何修。长风一舸天难问，落日三湘客自愁。仁者乐从天下后，可能烂醉倚层楼。
田园,想家,村中即事,山风处处闻松花，江市日日来鱼虾。高田一弓走猎犬，灌水几株丛老鸦。正逢元宵市灯好，亦有杂剧村鼓挝。野老西畴急春事，长揖县官归县衙。
田园,想家,闻村家打稻声,鹊豆篱边扪腹行，惰游筋力负归耕。自惭饱吃丰年饭，閒听邻家打稻声。
山水,孤独,游广恩寺 其一,五粒松间一草亭，四窗虚敞不须扃。乾坤著此容吾到，江海逢人笑我醒。寥落东林修净社，摩挲华表蚀残铭。杏花满地飘红雪，到手深杯莫放停。
战争,哀伤,卢峰口（以下甲子年往返辽东作）,险阨卢龙塞，经过一怆神。悲风吹战垒，白骨吊征人。月落喧狐语，山空耀鬼燐。前途投宿处，冉冉汨行尘。
战争,哀伤,立秋后一日同张子明马一卿程孺文集王孟起秦淮得萧字,金风昨夜井梧飘，尊酒王郎喜见招。客拟兰台秋作赋，渡邻桃叶水萦桥。清商暗引蛩声动，白羽凉添蜡影摇。何事桓伊更吹笛，栅塘垂柳报萧萧。
怀人,思念,寄康中振,相别春云绾柳条，相思千里路遥遥。丘隅养就冲天翼，迟尔乘风上碧霄。
怀古,想家,咏史诗 陇西,乘春来到陇山西，隗氏城荒碧草齐。好笑王元不量力，函关那受一丸泥。
怀人,哀伤,寄临淮李公子,隔岁相看思渺然，尺书忽向故人传。九关天启青云业，千古春涵白雪篇。列塞戈矛犹独倚，清时雨露为君偏。劳歌欲和惭同调，瑞气西依斗极悬。
山水,流泪,登岘山,荆南岘首悲羊祜，苕上登临亦此山。风景未因吴楚异，兴怀同在乱离间。光浮碧浪群峰远，日暗黄云宿鸟还。剩有群公寻逸社，芒鞋藜杖一追攀。
闺怨,愁绪,唐宫怨,一曲霓裳舞未休，月光如水上帘钩。梦回忽听笙歌沸，犹是华清夜打毬。
思乡,想家,元旦拜圣节回,画角传宣夜色纤，对扬清肃凛威严。归来星斗犹横汉，坐对香烟独捲帘。淑气晴光随处好，旅情乡念个中兼。故园倍占春光早，料是兰芽渐发尖。
田园,想家,山村,乔木藏村古，枯藤取径微。落红随蜡屐，空翠近荷衣。抱瓮云间出，吹箫月下归。桃源吾酷慕，何必此间非。
咏物,想家,月,体空质妙禀阳辉，一镜明能遍九围。冷伴画楼吹玉笛，清临香阁理金徽。纤纤柳外星光隐，寂寂花间烛影微。独有沧江烟浪里，扁舟载得满轮归。
思乡,想家,其二,野鸽莫飞去，离群别恨多。故乡难遽割，彼此幸相过。瓮黑栖粳米，盆青贴芰荷。不妨时饮啄，问汝意如何。
思乡,愁绪,寄淑君姊,绣阁当年共理妆，伤心此日各分行。寄书已过樱桃节，惜别休闻芍药香。晓月鸣鸡惊昔梦，夕阳归雁感殊方。平生舟楫偏无分，枉说江南是故乡。
怀人,思念,题小画寄史志静 其一,春含竹树翠淋漓，玉立苍苍太古姿。久别仪曹文翰侣，江南蓟北赠相思。
田园,想家,雪后，归南村道中作,偶出耽清赏，巾车趁雪还。溪痕迷野渡，日色辨前山。斜径孤樵晚，高枝并鸟闲。欲投烟际宿，荆户未昏关。
思乡,想家,一日假,偶得一日假，心安良有馀。簟凉便晏起，发短罢晨梳。露角连城动，风蝉带树疏。故乡频水旱，翻怕得家书。
怀古,哀伤,洛阳怀古,草树萧条故苑荒，山川惨淡客魂伤。玉光照夜新开冢，剑气沈沙古战场。金谷更谁誇富丽，铜驼无处问兴亡。一尊且对春风饮，万事从来谷与臧。
山水,惊讶,游华山诗十二首 其一,行携谢眺惊人句，载笔名山岂惮遥。紫气临关迎露冕，青龙扶杖上霞标。杯挥仙掌云摩荡，剑倚明星夜动摇。封禅台荒銮辂远，且呼毛女问前朝。
怀人,喜悦,寄北山李符卿,客里逢秋倍忆乡，裁诗遥寄雁南翔。东山乐事携红袖，西阁才名溢缥囊。旧雨故人空在望，新丰美酒共谁尝。犹闻圣主思耆硕，曾问先朝尚玺郎。
田园,哀伤,秋晚村居杂述七章 其一,破劳体矜逸，心疾终痼愁。水渚芙蓉枝，苦尔一生秋。一家五人病，欲药医难求。接续呻吟声，联床拥危篝。星光过江大，射屋当我眸。使我睡想荒，静与诸妄搜。散漫有何涘，根始勉持留。穷命感天况，顺养安其游。
怀人,想家,秋夕怀沈仲子未至,赪鲤经秋断，黄花映坐寒。天涯为客久，梦里故人欢。隔户移风竹，褰衣转泽兰。思君如可到，长遣酒怀宽。
悼亡,想家,哭柴季娴,婆娑壁间画，手泽犹芳鲜。清夜发光芒，睨视不敢前。想见落笔时，气足而神全。非徒貌幽花，自写翠袖翩。每思弃尘务，从君事丹铅。岂期不我顾，倏忽长相捐。一恸云为愁，梁月藏婵娟。
咏物,失意,菊花,分得陶家带傲枝，朝来篱畔露纷披。学随年少簪衰鬓，与进霜天酒一卮。冒雨共寻偏事逸，禁寒佳种独开迟。餐英自昔骚人赋，何必黄州满径吹。
思乡,想家,岁尽日写怀,去年寒尽日，正起故乡思。今日空齐里，翻思在客时。
山水,想家,游湖山小饮归饮月下分韵,主人爱客为纾愁，挈榼聊为近郭游。乱蝶罥香樵径暖，一鸡啼竹酒垆幽。江光隐映山光见，树色参差月色浮。归向西窗重续醉，满檐凉影烛初收。
闺怨,哀伤,春秋宫词（二十首录五） 其一 庄姜,双眉黛锁闭深宫，絺绤凄其毂寸衷。早识红颜多薄命，肯将谑浪怨终风。
山水,喜悦,游东山 其一,轩自岧峣称，栏因杳霭横。客魂摇鸟影，醉耳入江声。失喜过门屐，沾衿越席筝。东山怀谢傅，忧乐总关情。
怀古,愁绪,秦原览古,耕者戮力地，龙虎曾角逐。火德道将亨，夜逢蛇母哭。昔日望夷宫，是处寻桑谷。汉祖竟为龙，赵高徒指鹿。当时行路人，已合伤心目。汉祚又千年，秦原草还绿。
怀人,孤独,感怀讯友人 其一,燕阳为客几经春，鲁国朱家是故人。今日汉宫谁荐士，世情一见一回新。
怀人,哀伤,寄乐天,莫嗟虚老海壖西，天下风光数会稽。灵泛桥前百里镜，石帆山崦五云溪。冰销田地芦锥短，春入枝条柳眼低。安得故人生羽翼，飞来相伴醉如泥。
田园,哀伤,秋日游东村,纵步副游情，瞪目惬心赏。晚霁爱澄川，流光极漭泱。丰年蚤谷登，间原百草长。阴阴迤阡陌，郁郁丛灌莽。塘迥蒲稗深，陂转场圃广。境幽客意间，雨过山谷爽。墟烟淡将夕，沙路平如掌。孤村人未归，高树闻蝉响。
思乡,想家,舟行夜泊夔州,维舟镜面中，回对白盐峰。夜静沙堤月，天寒水寺钟。故园何日到，旧友几时逢。欲作还家梦，青山一万重。
战争,哀伤,吊古战场,落日悲风起塞垣，暂停车骑眺高原。黄沙荒碛征人墓，野月哀笳壮士魂。何代庙谟勤远略，至今殇鬼哭黄昏。由来德化消兵燹，四海浑忘乐利恩。
怀人,想家,小楼閒望酬邱少泉见寄,鄙夫元是一慵者，晨起栉巾犹不把。外户长关谢往来，小楼旷望任疏野。山形迫若几前生，江水遥如窗际泻。树木摇落霜气中，檐甍亏蔽青天下。北睇千峰通鸟路，冈峦连亘莽回互。直看烟霭渺迷间，知是故人栖隐处。寓目本为荡情志，却因怀人结幽思。正同槁木无起予，忽枉璚瑰逢来使。
思乡,想家,舟行①,晴川曲曲抱沙堤，岸柳依依远近齐。山色欲开疏雨外，夕阳多在乱峰西。舟前波浪河流驶，望里烟岚鲁树低。作客乘春何处往，故乡曾否息征鼙。
怀人,思念,寄天台道友,相思遥指玉霄峰，怅望江上阻万重。曾隔晓窗闻法鼓，几同寒榻听疏钟。别来知子长餐柏，吟处将谁对倚松。且住人间行圣教，莫思天路便登龙。
思乡,想家,渡大同江次韵,远传丹诏促行装，暂驻星槎浿水阳。江浦雪消春意动，邮亭日暖客怀长。一杯且可酬佳节，万里无劳忆故乡。野阔天低山似画，不禁诗思入苍茫。
思乡,想家,登大行绝顶,突兀压神州，苍茫据上游。群山皆北向，沁水自南流。地远三川见，天晴万木秋。故乡在何处，回首白云浮。
思乡,想家,其二,曾因立仗难缄口，苦为求刍又乞身。贫病独怜归未得，送君重忆故乡莼。
悼亡,流泪,哭李清卿侍郎 其四,眼见盟城筑，俄闻钟鼎移。忆君还抆泪，胡尔大无知。名擅千钧重，功无一篑亏。杀身因主辱，独为实前辞。
咏物,流泪,梅,最爱横溪曲，横流一树梅。藏根惟爱石，落瓣不沾埃。腊里孤清节，春间创辟材。调羹还有藉，青子百千枚。
思乡,想家,出歙港入睦界,岚气湿征衣，千滩落翠微。悬崖樵屋小，破庙祭人稀。岸犬看船立，溪禽贴水飞。乡心与客思，向晚重依依。
田园,孤独,村庄即事,青旗猎猎又村庄，仙景还他是水乡。人近七旬头未白，山无重数叶初黄。稻畦明月家家酒，茅屋清歌处处霜。满地菊花秋欲老，客怀牢落愧重阳。
思乡,想家,答端,坐忆故园人已老，宁知远郡雁还来。长瞻西北是归路，独上城楼日几回。
田园,想家,抵荷湖村作,到耳乡音听未真，半生辜负鉴湖春。峰峦一笑如相识，我本山阴道上人。
思乡,想家,夜登近海楼,曾非吾土一登楼，四野风酣万里秋。烂烂斗星长北指，滔滔海水竟西流。昂头尚照秦时月，放眼犹疑禹画州。回首宣南苏禄墓，记闻诸国赋共球。
山水,哀伤,登杭霭山,绝塞凭高百感生，秋烟漠漠万峰横。沙边马鬣悲翁主，陇上羊群忆子卿。青海冰霜容易老，黑山日月淡无情。听他碛雁声嘹亮，已逐西风过楚城。
思乡,想家,蓬亭晚眺,杪岁蓬亭道，临流眺夕阴。碧云千嶂合，暝色一江深。客思催寒棹，乡心折暮砧。远天无限意，聊自发长吟。
怀人,哀伤,登审山有怀周筼沈进诸子,长水通梅里，横山近硖川。登临犹可见，惜别已经年。叶落清秋树，鸿飞薄暮天。故人无恙否，却望一凄然。
悼亡,失意,哭徐玑五首 其一,君早抱奇质，获与有道亲。微官漫不遇，泊然安贱贫。心夷语自秀，一洗世士陈。使其养以年，鲍谢焉足邻。
怀人,想家,寄王懋功因询皓上人徐居士,王郎涴壁慕家鸡，文苑名高父子齐。山拟谢安营白土，宅连江总夹青溪。江边弄笛人何在，雪后乘舟路不迷。为访支公与玄度，旧游多在秣陵西。
闺怨,想家,效宫词体上文太师十绝 其一,三纪中书更有谁，致君尧舜似皋夔。频年力请方归第，天子临轩册太师。
思乡,想家,次崇武,去水萦东鲁，晴云近北天。故乡在何许，明月浸楼船。
怀人,失意,忆归口号 其一,壮年梁父粗成吟，亦谓逢时可尽心。过了许多空日月，得来轻弃旧山林。平生简册心犹壮，晚岁规模力不任。何事一来何事去，去来端的要知音。
送别,想家,送惠雅上人西游,五湖僧独往，此去与谁期。兴远常怜鹤，禅馀肯废诗。望云回寺晚，为讲到城迟。还想安居日，应当后夏时。
思乡,想家,下第,遇主人宁易，适时我独难。余千怜客路，三十尚儒冠。出谷莺偏媚，还枝鸟亦安。故园修竹在，归去想成竿。
思乡,想家,其三,恨无邮使寄将归，分送幽邻识者稀。一昔乡心凭翠叶，水村春雨豆花肥。
送别,孤独,送乌程王明府贬巴江,一片孤帆无四邻，北风吹过五湖滨。相看尽是江南客，独有君为岭外人。
思乡,想家,其三,渐老惭何益，扁舟稍涴尘。贴云鹰翅阔，浮日草光匀。坐侧民风歉，行甘客计贫。遥知故园竹，新绿半成筠。
思乡,想家,呈胡舍人二首 其一,东观何如双树家，丝絇归践故园沙。静知水镜中人物，香识炉烟上鬓华。尽有春风飞燕子，岂无诗兴到梅花。自怜老子归来晚，不得追随八月槎。
闺怨,喜悦,闺情复次前韵 其二,忆别临岐醉玉壶，嘱郎珍重太行涂。十年一枕欢娱梦，惊觉生憎午夜乌。
思乡,想家,其二,羡汝吾家千里驹，追风蹑景上云衢。调兰玉室怜同树，折柳青门惜独株。晓渡天津回九曲，月明春水下三吴。故园芳草如相待，建礼承恩献寿图。
思乡,想家,听黄鹂（寓都门作）,春城何处啭黄鹂，才听忽飞别树枝。因忆故园最深处，一尊相伴日西时。
田园,愁绪,后秋兴八首中秋十九日，暂回村庄而作 其一,三匝惊乌未出林，危柯荒楚郁萧森。一区环堵方朝雨，四野穹庐尚夕阴。自丧乱来馀破胆，除君父外有何心？石城又报重围合，少为愁肠缓急砧。
思乡,想家,溧阳旅兴,小邑寒深岁复催，此身如寄未能回。主家负郭尘喧远，客坐看山爽气来。濑水旧为亡楚地，吴云今是望乡台。欲知暮发俱凋尽，为说朝心总不开。
悼亡,失意,哭沈君接 其一,十年坎壈半同尝，溪月松云亦屡将。我尚比君多一岁，展书不禁泪千行。
咏物,哀伤,雨,泽坛藏殷荐，林宫驻清跸。密云低晚天，清风递虚室。雨声闻枕上，不徐亦不疾。春膏今岁佳，喜获望外出。迩来觉稍炎，希泽已数日。兹雨信称时，可卜农功吉。晚田利禾苗，宿种益麦实。敢云能受福，益以凛无逸。
思乡,想家,中秋同栗梦吉饮,罢酒俱不乐，开帘望北轩。寒星出户少，秋露坠衣繁。散步怜新咏，平居想故园。空庭今夜月，客思岂堪言。
田园,喜悦,乔村雨霁,夜雨新晴后，千山翠欲流。鸠呼深树里，潮落断桥头。风定鱼浮水，烟消人倚楼。耕夫各欢忭，四野发清讴。
山水,喜悦,游南安东山寺,青山郭外倚云偏，驻节南来度岭年。十里关门连楚粤，千家楼阁枕江烟。珠林香气岩前合，玉涧泉声树杪悬。欢赏桥边归路晚，寻舟疑到武陵还。
思乡,想家,其二,故乡未解识清容，却在金陵阙下逢。中禁曾分斋钵饭，上方时叩讲筵钟。一帆细雨迢迢浦，半塔斜阳霭霭峰。相送师归忽多感，飞云亦恋旧依松。
思乡,想家,昔我,昔我浮家去，依依在汉阳。无穷惟木叶，不忍过潇湘。白鹭同华发，青山是故乡。不知渔父意，何事爱沧浪。
山水,喜悦,游金山寺不果,几度经过忆胜游，风波世事阻扁舟。山当下上江心处，水望东南天尽头。玉镜台前看宝?，芙蓉叶下卧龙虬。昨宵梦得麻姑信，海外于今只九洲。
思乡,想家,句,风雨五更鸡乱叫，江湖千里雁相呼。挟书万里求明主，仗剑三年别故乡。窗间夜雨消银烛，城上春云压綵旗。空桑说法黄龙听，贝叶翻经白马驮。
山水,孤独,游嵩山寺,十里溪声五里山，数椽梵刹万松间。老僧扫地不为客，待有白云时往还。
战争,想家,清流关,嵯峨怪石横天起，一径羊肠万山里。东凭江浦北阴陵，此是南唐旧军垒。彭奴遗迹空岧峣，福州下蔡成烟消。赤真人自大梁至，山前十万横相要。金樽璀璨银樽白，犀带名茶枉传驿。刺史惊看缘堞兵，将军悔履秦淮石。澄心堂上草连云，古殿长春半夕曛。蔗浆未啜雄关失，犹说陵波水上军。
田园,孤独,寒村隐者,谷口微霜度，寒村独见君。西风见萧瑟，落叶不堪闻。古路无行客，闲门有白云。为怜幽处好，不忍更轻分。
思乡,想家,次韵夜泊,海近潮初上，江清天倒流。故乡频入梦，此地独维舟。落雁沉霜镜，潜鱼避月钩。不眠催早发，历历数更筹。
思乡,想家,再集秋水庵得农字,病起无心策短筇，故园鱼鸟笑人慵。特随嵇阮诸贤后，更喜羊求二仲从。远寺钟来尘虑息，中流棹出晚烟浓。相违浴佛明朝是，避舍将毋学老农。
田园,失意,访许云村不遇,发兴寻閒为破閒，閒人底事出青山。春风似惜空归去，一路飞花送客还。
思乡,想家,其二,皂帽因人重，青樽待主宽。路逢南客好，暑到北天寒。诗卷骄征橐，乡心熟钓竿。秋风上双鬓，知尔渡桑乾。
战争,想家,战城南,胡马犯金微，将军出塞飞。艰难青海战，辛苦白登围。坐作随金鼓，驰驱拥铁衣。羌胡无尽日，乡国几时归。
怀古,想家,咏史诗 沛宫,汉高辛苦事干戈，帝业兴隆俊杰多。犹恨四方无壮士，还乡悲唱大风歌。
战争,想家,滇云叹三首 其一,日落风飘万里云，天阴雨坠百城氛。金戈铁马威灵怒，白骨青燐怨恨纷。哭野安知夷夏鬼，战场谁继古今文。沉沉羃羃伤魂处，姓灭名销那可闻。
田园,哀伤,村寓,顾影真成踏雪鸿，萧然指爪任西东。繇来此世皆羁旅，岂独今朝是寓公。细雨角巾思有道，薄田秫米愧无功。相过幸勿谈时事，两耳曾经一喝聋。
山水,哀伤,游破山寺睹翁常熟师遗墨感赋,出郭晨气清，鸟声杂悲喜。初日明高林，山在绿阴底。何处觅禅关，潭空竹烟起。郁郁松禅翁，放逐曾经此。寺僧索题额，留作藏山纸。神味在青冥，泼墨皆云水。从知忧患心，妙契清净理。前游已隔世，樵径青未已。山随人意深，万事沧桑里。
战争,思念,出关有怀府寮诸公,春衣洒酒别长安，二月貂裘出塞寒。青草不生烽戍地，黄沙己涨海云端。莺花禁苑边城隔，雨雪关山客路残。殿上群公应宴赏，东华归马簇金鞍。
思乡,想家,其二,晚起故园兴，柴车归鹿门。营家无立壁，爱客不空尊。丧乱长缨绝，悲凉旧剑存。不堪听楚些，无处可招魂。
咏物,想家,柳,立尽东风草色青，鹃啼日落暮愁生。江流不断春云合，一树垂杨万里情。
思乡,想家,九日慈恩寺阁二首 其一,宝地元依海，珠林更假山。登临重九遇，城阙五云还。歌吹喧侯里，边烽入汉关。望乡归未得，能对菊花斑。
怀古,想家,读苏武李陵司马迁传 其一,白旄持节使单于，万里风烟十载馀。柳毅不行沙漠路，却凭归雁为传书。
思乡,孤独,元旦,岁首江南久客身，宦情寥落道情深。极知佳丽非吾土，且喜逢迎有故人。城上雪痕经腊在，水边梅蕊觑年新。呼童早蜡登山屐，莫负陶家漉酒巾。
怀人,哀伤,书顾梁汾寄吴汉槎塞外词后 其一,梦远榆关道，魂来枫树林。功名才子祸，生死故人心。绝域寒威早，穷交感慨深。曼声传饮水，肠断各沈吟。
山水,恐惧,登何山采药一首,漾舟清川西，江气巳寒慄。四时不迟徐，碧汉挂短日。烟岭盘玉空，霞文秘紫室。手掇薜荔葩，筐贮枸杞实。随云转高虚，攀萝折丛密。幼希初平踪，早得羡门术。却鄙人间荣，转觉方外逸。
思乡,想家,冬夜书事寄两省阁老,天寒渐觉雁声疏，新月微微玉漏初。海峤只宜今日去，故乡已过十年馀。发稀岂易胜玄冕，眼暗应难写谏书。阁下群公尽高思，谁能携酒访贫居。
思乡,想家,仲秋八日还山有作四首 其一,夕马飞偏急，相随归故园。秋烟江水暝，落日渡头喧。舍者罢争席，老亲欢倚门。经时无斗粟，负米向何村。
思乡,想家,罗亭道中,陆川望望入罗亭，云外乡心境外情。涧水不停原有自，野山虽好亦无名。马谙旧路蹄增迅，花映斜阳色倍明。信宿村居问民瘼，莱芜新垦趁春晴。
战争,想家,雅州,征客愁看云隐隐，居人惯听雨潺潺。将军列塞屯千骑，刺史分符控百蛮。万齿横斜江上石，四时层叠雾中山。人耕细竹寒烟外，春在丛梅冻雪间。
田园,怨恨,江村,绿柳阴阴深几许，闲心欲共黄莺语。背指沧江坐晚风，客帆何事潇湘去。隔江烟柳掩孤村，渡口飞花欲到门。自折松枝向茶灶，客来应得当清尊。
思乡,想家,山城即事,独上山楼上，楼高望尽天。更无云一点，只有月孤圆。树老飘黄叶，湖空起白烟。故园音信断，愁绝不成眠。
悼亡,想家,哭余知县源善,南安县令尹钱塘，西望冈州路渺茫。谁□□□归梓里，空馀遗爱在桐乡。沽来市酒难□□，□得汀蘋可荐方。欲抚孤棺发长恸，不堪□□□殊方。
战争,失意,道旁,道旁僵卧马，撩乱飘风鬃。足下双烙字，官印依稀红。借问来何所，乌戈及湟中。曾从征南军，百战立边功。老病不见收，流落荒烟丛。当时列天厩，食料何繁丰。朝辞长安陌，暮刷幽燕踪。至今一仰秣，犹能生长风。
怀人,哀伤,重经山海关寄黄树斋同年,逐队輶轩瞬十年，使车重度意怆然。楼头风景怀骚客，海内才名己谪仙。拓我胸襟歌楚调，思君面目梦庐巅。从今莫问嚣尘事，好趁间情学乐天。
闺怨,思念,青闺 其二,忆昔初嫁时，恩爱两不乖。别来几十年，空阁对妆台。朝间鹊声频，果有尺素来。长跪启重缄，愁颜忽然开。既云长相思，肯弃妾浮埃。感此秉心坚，中夜却徘徊。愿言效黄鸟，衔珠投君怀。
咏物,恐惧,雪,小雨晚成雪，冻云凝不开。响窗初索索，积岸渐皑皑。色与涛头并，寒资酒力排。平生看图画，今日画中来。
战争,想家,塞上闻笛,何处吹羌笛，秋风度玉关。几年愁作客，此日更摧颜。惨淡边云合，凄凉朔雁还。梅花知尽落，一夜满天山。
思乡,想家,舟夜,薄酒难禁夜，轻舠仅著身。荒鸡鸣戒旦，寒犬吠随人。乡梦追思苦，吴歈迭唱新。故园俦侣在，卧起见情亲。
战争,想家,出古北口,霜净宿莽平，风高边马壮。我行出严关，心目恣駴浪。岩岭争超突，泉瀑互奔放。仄径容数骑，万雉森巨防。巍然众峰顶，镵削出天匠。是时夜将半，落月排叠障。屈曲穷攀跻，直上凌空旷。出险复入险，顷刻倏万状。回首眺神京，烟树郁相望。归途更登陟，壮观答微尚。
送别,思念,别张赞,今日山晴后，残蝉菊发时。登楼见秋色，何处最相思。
思乡,想家,经西湖,皇围寂脩夜，驰路直且长。玄湖贯其北，流水何汤汤。孟冬寒气交，原野下微霜。众芳各以萎，鸿雁哀南翔。俯视清川波，仰看明月光。凉风吹我衣，俛首思故乡。故乡不可返，揽辔止彷徨。
送别,孤独,送翰林张学士岭南勒圣碑,汉恩天外洽，周颂日边称。文独司空羡，书兼太尉能。出关逢北雁，度岭逐南鹏。使者翰林客，馀春归灞陵。
咏物,想家,雪,莽莽黄云起，凄凄素雪浮。堂深偏近烛，院迥不依楼。喜见漫天舞，愁看向日流。更将三白兆，一慰老农忧。
思乡,想家,梦还京,自去长干侧，终年桂岭西。新秋望乡处，无奈白云迷。
怀人,思念,寄尹冲玄先生,一片云航送目迟，仙城临望隔相思。经年别况如何是，知在先生入睡时。
思乡,想家,春日登小台西望,九十衰翁身尚健，流年过眼如奔电。忆昔初来对行在，衫鬓青青接英彦。中间亦尝走梁益，万里凭高望乡县。散关驿近柳迎马，骆谷雪深风裂面。东归却寻书生事，误长诸儒集贤院。乞身七年罪未除，君恩尚许宽严谴。痴顽亦复病不死，春到故园家酿美。雨馀草长四野青，日落烟生半山紫。
悼亡,流泪,哭弟,形影相依四十年，一朝分手泪潸然。曾无半语留身后，忍见孤儿恸膝前。家计支吾看自守，文章辛苦向谁传。得亲含殓犹疑梦，风雨连床昨共眠。
思乡,想家,怀祖心弟,故园泉石亦迟迟，万里云山此一时。常对夕阳愁去雁，每因风雨梦连枝。望空天地月能语，思共林梢花不知。闻道江南多故老，笠瓢相访未应疑。
战争,喜悦,其二,玉帐将军意，殷勤把酒论。功高宁在我，阵没与招魂。塞色干戈束，军容喜气屯。男儿今始是，譀出玉关门。
战争,哀伤,冬暮,风林委黄叶，寒乌噪枯枝。四山失其蔽，惨淡无奇姿。是时岁云暮，节物良可悲。边马嘶北风，塞垣草亦衰。传闻西南戍，未敢休王师。不辞征行苦，颇念馈饷迟。遥怜持戟士，半是五陵儿。不知家存亡，辛苦临边陲。日暮裘褐单，谁当寄征衣。
田园,想家,东皋闲居,白袷成新隐，青苔遍旧蹊。水明村里外，树罨屋东西。菜把官羊敌，茶香佛粥齐。慨焉思静侣，安得手同携。
思乡,想家,内丘道中,阴阴高柳静，宿雨忽惊秋。沙日晴初散，风尘澹欲收。山青连上党，堞隐辨中丘。无奈思乡念，蝉声傍驿楼。
怀人,想家,酬方思道以诗帙见寄,方子还山中，两度寄诗帙。怜余方在疚，报答百不一。故人枉相存，所恨越阡术。江南十月交，山中稼应毕。天寒脆榆柳，霜重熟枣栗。理瓮得旧醅，攀崖割新蜜。既可欢亲颜，亦堪悦家室。吾翁嗟已晚，念此重有失。尚幸老毋康，粗以慰篷筚。人生归有道，贫贱匪所恤。作诗谢同怀，商风振瑶瑟。
闺怨,愁绪,春怨,白马金羁辽海东，罗帷绣被卧春风。落月低轩窥烛尽，飞花入户笑床空。
思乡,愁绪,宿浙江驿,传舍薰风五月凉，客怀如水正茫茫。湖山翠滴芭蕉雨，苔石青连薜荔墙。醉饮忽惊蓬鬓短，离愁偏入夜灯长。青帘画舫钱塘路，错认并州是故乡。
思乡,想家,题李都官道堂,高挂朝冠返故乡，静延真侣创新堂。不容閒草依阶砌，已许归云宿栋梁。爱客定须添酒病，惜春应未减诗狂。肯同阮巷分南北，松竹交阴隔藓墙。
田园,想家,其二 原上村,几家砧杵隔寒原，一幅林峦对小轩。绿树阴中闻水碓，夕阳多处见柴门。岚光常借炊烟色，山径新添墅烧痕。昨日邻翁归较晚，犬声如豹月黄昏。
思乡,想家,北固一首,北固转南川，丹徒挹紫莲。柳风含画鹢，芳草接长天。客尽黄金橐，魂消宋玉篇。故乡回首忆，明月送清弦。
思乡,想家,其二,叶染青云节抱霜，一枝聊寄墨君堂。故园根拨依然在，会见龙孙脱箨香。
思乡,想家,自题荷花水亭画扇,老退耽书爱日长，披披荷叶晚风凉。廿年不做莲韬馆，每到临流忆故乡。
山水,想家,登常山绝顶广丽亭,西望穆陵关，东望琅邪台。南望九仙山，北望空飞埃。相将叫虞舜，遂欲归蓬莱。嗟我二三子，狂饮亦荒哉。红裙欲仙去，长笛有馀哀。清歌入云霄，妙舞纤腰回。自从有此山，白石封苍苔。何尝有此乐，将去复徘徊。人生如朝露，白发日夜催。弃置当何言，万劫终飞灰。
怀人,想家,寄怀石甫,怪雨盲风苦梦思，故人作吏久天涯。全家渡海非吾意，万里腾声动主知。烟树瘴消春晓日，鱼龙气静夜谈时。可能豪荡还如昔，银烛高筵坐咏诗。
山水,孤独,登新甫山,万壑风声万树秋，凭虚吊古此淹留。离宫寂寞山如旧，洞府泬寥客自愁。突兀三峰天际出，潺湲一水月明幽。坐来飞动思鹤背，僧在孤云可见不。
咏物,哀伤,梅,拙应聊自赏，清未许人知。片玉休相比，繁霜枉竞疑。意销残月夜，魂断晓寒时。此意孤山解，千秋令我思。
思乡,想家,其二,投老闲身一死生，故人况有故乡情。芙蓉不解留王迥，鹦鹉何妨殉祢衡。短棹萧凉邀月色，新篇悲健杂江声。旧游难访洪厓洞，西望长嗟泪满缨。
山水,想家,登报恩寺塔最上一层（寺巳火）,报恩禅塔入云霄，万岁千秋翊圣朝。讵谓天龙销烬后，尚馀铃铎度江飘。高临巨浸浮天阔，下见深宫尽日遥。回首乡园看不见，乱山残霭去迢迢。
怀古,想家,沧江怀古,孤江铁索跨长虹，鸟道从天一线通。树响龙来陵谷雨，山空猿啸石楼风。百蛮南诏襟喉地，万木荒祠鼓角中。象马何年归贡赋，土人犹说武侯功。
思乡,哀伤,其四,二十年前此寄居，今来犹认旧茅庐。江山信美非吾土，富贵时还读我书。胸有甲兵期自试，手无柯斧欲何如。等閒忽起闻鸡舞，国计民瘼恨有馀。
怀人,想家,以近照寄贻仲詹题句,结交愁忆少年场，无计能疏鬓上苍。旧国莫忘三户在，东篱犹挺一枝强。多情笔砚真催老，万劫图书孰补亡。传语故人勤护惜，小山丛桂待君芳。
田园,想家,村居二首 其一,山风拂拂堕松钗，午日亭亭覆矮槐。一唾闲名归酒盏，万钧清思入诗怀。
思乡,想家,其二,汲取新泉至，红垆自煮茶。主人能爱客，稚子解呼爷。近水宜栽竹，锄园好艺花。故乡浑不见，即此当归家。
咏物,想家,子规,荏苒春三月，声声何处寻。艰难悲故国，激烈动归心。血染红英乱，身藏绿树深。欲归归未得，故故傍人吟。
怀人,思念,寄王太史,三山云树迥相望，太史名高翰墨场。酒熟频招彭泽宰，诗成独擅辋川庄。松萝拂槛图书静，猿鸟窥人岁月长。春到梅花开陇首，故人欲赠阻河梁。
思乡,想家,其六十一,聚客在荒邮，月色照庭白。各有乡心生，凄凄致寂寂。北来心向南，南来心向北。浩浩清虚中，愁心乱无极。北行间南行，今夕复明夕。何时各还里，照为好颜色。
思乡,想家,挽徐左史,左史声名空复存，如今往事不堪论。惟应指佞当前陛，已判身归老故园。骢马引丧寒有泪，麒麟卧冢寂无言。人生遇合萍相似，何处分明怨与恩。
山水,喜悦,望庐山阴雨不果,平生爱写庐山图，今朝始识庐山面。山灵怪我来何迟，涌出白云千万片。千片万片云重重，咫尺隔断香炉峰。东南五老望不见，倏忽下上随飞龙。虎溪三笑今何在，惠远东邻渺烟霭。临风大叫谪仙人，九叠屏前定相待。若有人兮山之颠，手翻银河下青天。金芝瑶草傥可采，我亦跨鹤来林泉。
山水,想家,登君山,霜染柔岚色更新，扶筇还共步嶙峋。地因朱履仍留姓，客有银樽岂道贫。雪色满天催去棹，江声一路送归人。长松翠竹重相见，多谢青山不厌频。
田园,哀伤,田家书事,路入铜鞮草木幽，不堪陇水断肠流。稍逢烟火人家住，似有桑麻场圃秋。生理艰难何所乐，石田辛苦若为收。天公长与丰年好，安得仁人每问牛。
思乡,想家,峡中,自昔偏安地，于令息战侵。江穿巫峡隘，山凿鬼门深。浊浪鱼龙黑，寒天日月阴。夜猿啼不尽，凄断故乡心。
思乡,想家,观春燕有作 其一,傍檐依户语喧喧，似却如前势欲翻。弱羽岂能栖画栋，孤飞只合向蓬门。不知旧宅归新主，但到深春忆故园。莫讶华堂空有梦，肯容相近即深恩。
思乡,想家,湖上望来雁,征路逢南雁，相看万里途。摇摇经远塞，历历向重湖。阵结江云暮，声含海月孤。故园关树隔，回望几停舻。
思乡,想家,金陵,始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。
思乡,想家,对食,居为腐儒愁素飧，闲日思饮思茹荤。朝将染指谁氏鼎，暮拟猎酒何人门。比来郇厨得缘入，腥膻苦压肠胃昏。偶忆吴酸故乡昧，不觉涎流满襟袂。醋芹堆盘一寸长，咸蒌积瓮半年计。将来可洗肥羜肠，无奈邮筒远难致。一生食籍知几何，欲问司籍防遭诃。鸡猪鱼蒜逢便吃，鼹鼠那得乾黄河。
田园,哀伤,追和陶南村杂诗二首 其一,野旷逢人少，兵残避地多。辛勤知稼穑，游钓托烟波。草漫乌犍卧，门开白鸟过。社馀分一醉，斜日下庭柯。
山水,哀伤,登庐山谒濂溪周先生墓①,自从洙泗分支远，便到濂溪接派流。欲向眼前寻乐处，直于山顶看源头。一川风月谁能领，四面庭除草自幽。今日瓣香祠下拜，斯文天壤共悠悠。
怀古,想家,城濠览古,废隍尚见黑云屯，叹息三兴破楚门。钱俶锦衣空内属，尉佗左纛漫称尊。白驹北梦舟中夜，黄叶西风水外村。当日群雄总安在，野乌啼上女墙昏。
怀古,想家,广武怀古,河水城下流，登城望弥惬。海云飞不断，岸草绿相接。龙门无旧场，武牢有遗堞。扼喉兵易守，扪指计何捷。天夺项氏谋，卒成汉家业。乡山遥可见，西顾泪盈睫。
思乡,想家,其四,秋风西北来，一夕几万里。湛湛长江枫，落叶逝流水。自非贞劲草，颜色槁欲死。时当蛰蛟龙，么么况蝼蚁。塞墐非不可，旨蓄焉所恃。空褚乏裳衣，敝絮谁与理。阳春何日还，悲哉远游子。
怀人,哀伤,寄台郎张质夫,春愁忽得故人书，喜极成悲泪满裾。冀野驽骀虚伯乐，鲁门钟鼓骇爰居。全家荡析饥寒切，病骨支离志虑疏。敢以浮名误知己，缄辞写意愧何如。
思乡,想家,十一月十九日与仲猷大年绰中美中饮于南台,空山欲雪云冥冥，玉梅半开吾眼青。此身垂欲走尘土，聊复举酒看峥嵘。折腰向人不知耻，故园可锄在千里。金昆石友一开眉，珍重道人相料理。楚江东岸先人庐，竹君安否久无书。归欤何时应白首，我食吾言如此酒。
闺怨,怨恨,闺怨,头上百宝钗，终身不相失。唯有鸳鸯席，承欢难可毕。
悼亡,想家,哭李能茂五首 其一,命岂文章达，才偏造物憎。霜蹄残騕袅，风翮坠鲲鹏。大业愁中废，雄图怅代兴。兰陵川上酒，犹忆共如渑。
思乡,想家,其七 神祠晚钟,越国神祠人乞灵，铿鍧钟响风前听。华鲸吼处月在户，惊破幽居尘梦醒。声声咽秋几昏暮，村叟溪童趁归路。遥知敲断故乡心，渺渺关山隔烟雾。
思乡,想家,其三,花称乡心酒半酣，老人安稳住江南。阶前半亩方池水，便是延年古菊潭。
战争,想家,入塞曲,鼓角归榆塞，三军猎骑收。关前疏勒酒，马上月支头。露布飞金阙，云麾转白沟。君恩怜百战，中道敕封侯。
战争,流泪,狱中上崔相涣,胡马渡洛水，血流征战场。千门闭秋景，万姓危朝霜。贤相燮元气，再欣海县康。台庭有夔龙，列宿粲成行。羽翼三元圣，发辉两太阳。应念覆盆下，雪泣拜天光。
怀人,想家,八月二十五日夜偶阅地图至西川崇庆州因忆子启王太守感赋一首,我有故人在崇庆，忽看图志忆当年。北来已近三秋别，西上宁回万里船。峡口猿啼山月上，关头雁度野烟悬。如今纵有千钟酒，谈笑何因醉此筵。
咏物,思念,杏花,浅注胭脂剪绛绡，独将妖艳冠花曹。春心自得东君意，远胜玄都观里桃。
山水,想家,登军山用徐澹庐韵,平生爱山游，腰脚不遑惜。朅来登车峰，一揽江天碧。山中猿与鹤，大半隶仙籍。老树拱揖人，飞花笑迎客。槛泉一何清，瀹茗吸云液。一坐憺忘归，千岩黯将夕。惊风振天末，落日逗云隙。回首望城闉，人间何役役。行当谢尘劳，归隐就泉石。君看冥冥鸿，没影寥天一。
思乡,想家,沙溪铺晚泊,初晴江落见沙痕，断浦寒舂近莫村。闽岭烟斜春树重，楚江风静夜云屯。独怜岁月心难变，短发江湖忧自存。何处故乡频问伴，白云遥指是关门。
思乡,想家,其十六,自起开笼拣荔魁，半将白晒半烘焙。故乡朋旧应嘲我，不遣红尘一骑回。
山水,失意,登北高峰访僧不遇,短衣小轿入湖村，渐上高峰步步痕。经阁竹边斜有路，僧房云里半开门。花深洞口啼山鬼，日晚岩前见世尊。欲问老禅方丈去，火温茶灶一瓢存。
闺怨,想家,春闺,千树桃花映粉楼，东风万点逐波流。落红不是题诗叶，愁向人间寄得不。
思乡,想家,九日大司马龚公招同诸子集城南登高以东篱南山为韵四首 其一,令公开宴地，秋色翠微中。雁带边城雨，台临古木风。乡心纷远近，客望各西东。四海孤踪晚，登高几处同。
怀人,思念,寄陈光哲,煮雪炉边夜坐痴，踏青驴上晓行迟。不知多少相思味，换得春来两鬓丝。
思乡,想家,赴任清流晚泊宁都河,举目望天东，故园隔万重。来行数百里，作伴两三童。月暗河波白，电腾林彩红。清宁离不远，愿借满帆风。
闺怨,流泪,长门怨,自闭长门经几秋，泪珠时傍枕函流。多情却被无情恼，得宠忧时失宠忧。香辇不回花自发，仙娥终去月难留。晚来风起花如雪，空逐春泉出御沟。
怀人,思念,出留都寄怀诸同志,凉风西下蹴征尘，秋老平芜入望真。山气空青天欲晓，草根微绿梦回春。从前虚度犹今我，别后相思又几人。只为知心深爱惜，难言富贵不如贫。
思乡,想家,滞雨,滞雨长安夜，残灯独客愁。故乡云水地，归梦不宜秋。
田园,想家,东村散步有怀张汉州,扶杖村东路，秋来始此回。寒鸦盘阵起，野菊卧枝开。忧国丹心折，怀人雪鬓催。房湖八千里，那得尺书来。
田园,孤独,江村,黯澹江村春日斜，汀洲芳草野田花。孤舟横笛向何处，竹外炊烟一两家。
田园,流泪,其六 过杏村,杏花富赵村，佳名昉唐代。酣酣红雨春，芳葩谁不爱？转眼铁炉步，发问莫能对。杏村无杏花，赵村亦安在？
思乡,想家,过歌风台,项蹶嬴颠四海平，更思壮士作长城。岂知产禄初萌蘖，应恨韩彭已就烹。富贵渐生亡国态，英雄偏重故乡情。风云不作歌声歇，日暮惟闻鸟雀声。
送别,想家,送裴图南,黄河渡头归问津，离家几日茱萸新。漫道闺中飞破镜，犹看陌上别行人。
思乡,想家,其二,处处青江带白蘋，故园犹得见残春。雪山斥候无兵马，锦里逢迎有主人。休怪儿童延俗客，不教鹅鸭恼比邻。习池未觉风流尽，况复旌州赏更新。
怀古,想家,苏台怀古,鸟喙含羞还故国，蛾眉扬笑入深宫。龙舟夜醉天池月，仙乐秋传桂苑风。错料敌雠难遽复，那知霸业易成空。层楼景物如前日，麋鹿自游春草丰。
怀人,流泪,怀张暮青,故人春过白云岑，书札经年感别心。何日酒杯同洒泪，千秋怀抱独鸣琴。江清坐久寒花淡，风起帘开夜月深。遥忆谢公亭下路，一家歌咏有遗音。
思乡,想家,暑夕,烦暑不能寐，望乡忆宵征。开门海月白，高枕林风清。不饮畏投辖，将歌思濯缨。谁家横短笛？吹尽楚关情。
战争,哀伤,塞上伤战士,战士说辛勤，书生不忍闻。三边远天子，一命信将军。野火烧人骨，阴风捲阵云。其如禁城里，何以重要勋。
怀人,思念,寄怀宁海王香坪明经,语溪春酒别同袍，三载相思首重搔。江汉水趋吴地远，东南云阻越山高。重来感事凋双鬓，何处逢君醉浊醪。闻道传经多胜概，未妨垂白卧蓬蒿。
思乡,想家,其六,琴剑从容出石头，壮怀争羡故乡游。九峰三泖初归客，鲈脍莼羹正及秋。綵服登堂君自乐，白云凝睇我深愁。思亲亦有还乡会，安得相随共买舟。
田园,思念,北固山阁夜时日本结城琢中村兼善及李亦元陶矩林俞恪士同游,怪底江声乱沸蜩，梦痕飘尽古今遥。兹来结客海内外，相对凭栏天泬漻。霄汉酒杯星自落，楼台石壁月初邀。依然笳鼓山川夜，泪堕年年上下潮。
山水,想家,登圭峰二首 其二,湖山万里曾开眼，此地还招我一来。老寺棱棱栖古佛，洪泉隐隐作真雷。垂观万状俱呈献，却叹浮生能几回。何日会寻王子晋，乘槎东去问蓬莱。
思乡,想家,移居后谩述 其一,故园归梦绕云涯，犹向风尘阅岁华。暂载图书游帝阙，乍开林馆拟山家。清阴渐匝龙池柳，小径新移鹿苑花。忆昨山中期道士，绿槐庭下煮胡麻。
怀人,思念,又寄益言,中年来自惜韶华，春尽停云兴转加。乱世藏身怜一叶，美人浮宅近三槎。画船桨泊鱼鳞浪，酒市楼遮燕尾霞。总是相思最深处，那堪张翰正无家。
思乡,想家,庚申除夕与胡虞卿唐其引家弟德仲德安守岁,诘旦欣传御历新，山城兹夕且停轮。岁时风俗非吾土，柏酒兰灯自故人。剩有隔年枝上雪，潜移半夜坐中春。天涯相对难成寐，想像鸳班集紫宸。
思乡,想家,其十,回首望乡井，窅在东南隅。倦鸟不出林，胡为涉川涂。冬半多北风，疲马不奈驱。昔行气长健，兹来感有馀。园田苟可治，岂不怀安居。
怀古,想家,次赵虎岩过玉泉怀古韵 其一,绿回芳草春长在，梦与浮云一段空。休向玉泉悲故国，咸阳无处问秦宫。
思乡,想家,题画梅，赠汪杏泉（时新登甲榜回籍）,一枝又占故园春，犹是天公雨露仁。剩有延平祠入梦，已无花下咏花人！
怀古,孤独,豫章怀古,地入洪都景物稠，界分吴楚重干掫。滕王有阁空芳草，孺子无亭但古丘。西去帆樯皆北向，南来江水自东流。消沉多少英雄客，李蔡封侯广不侯。
思乡,想家,吴茂申见过感赋,秋风飒飒独相过，说尽艰辛鬓已皤。莫道故乡烟火少，祇缘江岸鼓鼙多。江山万里看黄雾，松竹荒园坐绿莎。冠盖寥寥休问讯，五侯茅土近如何。
怀古,喜悦,咏史（下） 其一 王荆公,鸳鸿阵阵落南溟，长乐钟中黑眚行。逐客不愁人鲊瓮，荷花落日第含情。
田园,想家,舟泊高良涧晤胡雨村表舅感成二律 其一,少小离乡久，良朋讯渺茫。问名知戚谊，话旧感沧桑。世乱衡文贱，家贫作客常。年来慕投笔，愧怍嫁衣裳。
悼亡,哀伤,哭尹子渐（其弟师鲁守潞）,故人河内守，昨日报已亡。同气泣上党，悲风生太行。曩为众所惜，今复人共伤。阮籍本真率，感慨寿不长。
思乡,想家,春去,萍藻经春高石床，水亭终日柳花香。坐忘屋里青山近，卧起天涯绿草长。楚国登楼空作赋，梁园啼鸟苦思乡。东栏芍药三年别，谁护西湖夜雨狂。
思乡,想家,阳关曲 赠张继愿,受降城下紫髯郎，戏马台南旧战场。恨君不取契丹首，金甲牙旗归故乡。
战争,想家,其三,清时况是金闺老，跃马关河鬓未华。翠柳东门开祖帐，黄河北岸拥高牙。安边羽檄传司马，落帽西风忆孟嘉。万里封侯吾辈事，迟君谈笑靖胡沙。
战争,想家,其二,战袍簇锦炫朝晖，万里边城纵武威。沙苑不归蕃帐马，将星空堕塞垣扉。草荒高冢埋金剑，云锁空山暗铁衣。一段英雄招不返，野花香冷雨霏霏。
思乡,想家,登望冈楼,散步此楼望，慨然悲故乡。凉风生木末，愁绪极天长。江岸秋田阔，山城落日荒。无人结高会，明日是重阳。
怀人,怨恨,次韵斯远见寄,近市嫌纷扰，山居取静深。俗尘虽远隔，住处阙同临。孰愈思君瘦，频来可老吟。便应如对面，何止伴孤斟。
战争,想家,边思,西风方折胶，戍兵出已屡。赤藏候骑归，翩翩如鸟羽。穹庐旧所居，不远横山路。汉将知为谁，三军倚全护。上赖天子圣，边方无斗捕。运筹有馀略，彫弓射狐兔。何谢苍头公，回为儿女顾。
战争,想家,其五,千峰同听大荒鸡，铁篴刀砧意尽迷。到处月眉遭鬼啖，总非人境怯乌啼。泪弹瀚海愁难远，日照天山冷易低。生死竟谁能预料，玉关只隔一丸坭。
送别,流泪,送李判官赴东江（一作江东）,闻道皇华使，方随皂盖臣。封章通左语，冠冕化文身。树色分扬子，潮声满富春。遥知辨璧吏，恩到泣珠人。
思乡,想家,清河县,客久归程近，乡心益不禁。春波高泗水，暝色下淮阴。漠漠寒林树，萧萧枉渚禽。黄河流不到，禹德叹弥深。
怀古,失意,扬州怀古 其一,惆怅繁华事已非，寒波缥缈夕阳微。雷塘雨过山花碧，瓜步云开木叶稀。自昔参军多感慨，重来水部惜芳菲。离宫别馆今何处，坐见孤蓬日日飞。
田园,想家,晚自松门归蓼村,迢遰松门晚，迂回向水边。鸟惊槲叶路，人语柳塘烟。细火临江市，清沤出浦船。莫愁归路远，月上见前川。
田园,喜悦,河内乡村,清阴十里看脩篁，村市人家倚太行。屋后分畦葵叶嫩，门前流水稻花香。秋林有果皆堪摘，春酒无肴亦可尝。此地居民真快乐，他时归老定难忘。
战争,哀伤,吴江晓发,江湖风雨暗斜晖，历乱云山入望微。司马闻移京口旆，将军未解洞庭围。角声悲壮迎金鼓，水色光寒上铁衣。不尽客怀帆影外，又看秋雁向南飞。
山水,想家,登甘露寺多景楼,满目山川又独来，白头怀抱易兴哀。郡城宜此开江嶂，佛殿何缘化劫灰。万里中原劳怅望，千年鸣鹤自飞回。东浮西泛无穷舰，总被潮声日夜催。
闺怨,怨恨,闺怨十首 其一,绣被重重捲不舒，绿窗春蚤燕来初。东风底事关双泪，湿透红笺小字书。
咏物,流泪,咏雪,城上寒云满翠微，四郊雨雪晚霏霏。忽惊万树梅俱放，转觉千门絮乱飞。高阁夜阑斜映烛，疏帘风入细沾衣。歌钟处处留欢赏，谁念袁安卧掩扉。
思乡,想家,黑柏沟祖茔被楚民侵占蒙制军清还读罢檄语感而泣下,故园西望恨长吞，月近顽云势易昏。旋马久悲无夏屋，圭田何处问荒原？幸归百世岗峦地，得妥当年泉壤魂。日暮秋风生万壑，几回衫袖掩啼痕！
思乡,哀伤,借山楼为汤俟庵作,十二阑干百尺楼，千年风景一时收。不妨老子常开眼，曾辱高峰为点头。爽气隔帘时冉冉，岚光浮座晚悠悠。姑苏景物分明是，底用思乡感旧游。
战争,流泪,其七,汉宫明月照边关，马上啼红去不还。非是琵琶解愁思，玉颜容易到天山。
闺怨,哀伤,望夫石,匪石坚贞谁氏妻，芳魂已逐杜鹃西。千里时悬关塞目，百年空对远山眉。梳云掠雨饶妆点，泣月悲风叹粉泥。燕燕莺莺畴作侣，忽闻山峡有猿啼。
怀人,思念,淮上闻雁寄仲恭,攲枕船舷夜橹停，数行南去雁如绳。起来欲寄相思字，高拂银河唤不应。
田园,思念,闲居八首（存二首） 其一,扫月开三径，锄烟憩半陂。种鱼新水足，题凤故情痴。裘马因人热，林泉与我私。田间复何乐，长穗向风垂。
思乡,想家,江雨,江草被霜槁，江云随雨飞。稍看沾径湿，故作映空微。晓浪初吹浦，春泥未污衣。南征羡鸿雁，独有故乡归。
思乡,想家,宫文学转王官致政,王门堪吏隐，虚左待君来。醴酒恩非薄，长裾念已灰。未临都讲席，先上望乡台。桃李阴初合，含情更一杯。
思乡,想家,燕二章 其一,燕飞何仄仄，苦尔亦离家。高城已无柳，朱门今宿鸦。长安有春色，不似故园花。辜负二三月，吾怜尔计差。
山水,喜悦,出南康府城西门望庐山云气,门开星湾北，郡抱沙洲面。旬日风四霾，晨容豁一变。融融霁气中，野旷山葱茜。我与匡庐君，始以真相见。兜罗罥半腰，玉帘垂一线。濛濛嘘淡白，吞吐青瑶片。大哉肤寸泽，端可六合遍。顾以晴翠光，洗我连宵倦。衡云祷无私，海市祈敢炫。半日竹舆上，泠风有余善。
田园,孤独,田家词,为农谨天时，四体务勤力。日夕耘耔罢，植杖聊假息。儿童原上牧，妇女机中织。田家无别事，俯仰惟衣食。黾勉共百年，辛苦何所惜？世有五侯贵，农人梦不及。但愿风雨好，一穗千万粒。卒岁无徵科，庶免忧儋石。
怀人,想家,早朝后寄所知,禁钟初散紫宸朝，云际双茎露未销。身惹御香归粉署，心随红日上丹霄。西山朔雪千林满，南国风烟万里遥。珍重故人沧海隔，玉堤何日共鸣镳。
怀古,失意,武昌怀古 其一,大别山头望九嶷，武昌城下柳垂丝。因风玉笛来何处，跨鹤仙人去几时。狂到祢衡偏爱死，才如崔颢例称诗。偶来凭眺添惆怅，独立沧江总系思。
送别,想家,送进士苗纵归紫逻山居,汝上多奇山，高怀惬清境。强来干名地，冠带不能整。常言梦归处，泉石寒更静。鹤声夜无人，空月随松影。今朝抛我去，春物伤明景。怅望相送还，微阳在东岭。
悼亡,失意,哭亡友陈君狱仙一首,丈夫谁不死，一死竟何名。麡角非时出，鸿毛落地轻。豪疑湖海气，交乏劝规情。春草茫茫绿，无端哭贾生。
战争,想家,江懋忠七十从军之燕,千金紫马百金装，白首穷边烈士肠。一雁正来君又去，二毛虽短剑还长。燕台马死崩寒日，易水魂归哭夕阳。筋力尚堪三百战，牙旗秋卷塞云黄。
思乡,想家,其三 山秋,记得秋高太华过，振衣绝顶瞰黄河。金沙风疾青盘鹗，玉女烟销翠拥螺。久客方知歧路险，閒情毕竟故园多。何年学种陵巅黍，长柄重携扫绿萝。
怀人,思念,寄远士表弟,桃浦飞花绿水长，潘兄阮弟合山装。西湖灯火南湖月，何地相思不断肠。
思乡,想家,喜晴,冲飙动高柳，渌水澹微波。日照秋空净，雨馀寒草多。放怀遗簿领，发兴托烟萝。忽念故园日，东阡时一过。
送别,孤独,又送别,岐路方为客，芳尊暂解颜。人随转蓬去，春伴落梅还。白云度汾水，黄河绕晋关。离心不可问，宿昔鬓成斑。
思乡,想家,秋暮候家僮不至,少日疏狂惯，中年感慨同。梦啼惊泪雨，坐久怯头风。把酒嗔浮蚁，看书惜过鸿。故园归渐近，凭问菊花丛。
战争,想家,诸将五首 其一,元戎专阃夜郎遥，?道烽烟万里销。略地自开诸郡市，瞻天还帅百蛮朝。阶前掾佐多腰艾，帐下材官半射雕。谁谓南人畏诸葛，将军原是汉嫖姚。
思乡,想家,家居感兴,寻常驱马即天涯，腊雪春风感岁华。不及帘前双燕子，年年来绕故园花。
悼亡,想家,哭天瑞 其一,六尺长身一瘦筇，天涯随处寄行踪。牛冈旧卧留双穴，龙脉新分定几峰。茆舍敢来天子问，布衣还许上公封。独怜叔亮千年冢，漠漠青莎鸟迹重。
思乡,想家,雪夜何文客过宿城南旅舍,斗酒深宵度不难，何妨相对雪漫漫。乡心断绝惟沉醉，谈兴支离可破寒。旅榻挑灯人万里，严城传柝月三竿。翻思剪韭年前事，一夕风吹客思乾。
思乡,想家,至日,客中双鬓老尘埃，海角仍逢至日来。近腊风光初染荔，新阳气力仅浮灰。豆糜厌胜怜荆俗，云物书祥忆鲁台。搔首故园心欲断，少陵赖有掌中杯。
战争,失意,蓟北书事,度碛如经海，茫然但见空。戍楼承落日，沙塞碍惊蓬。暑过燕僧出，时平虏客通。逢人皆上将，谁有定边功。
思乡,想家,春日登粤王台,飘零回望故园空，纵入芳菲似梦中。草接尘沙青不得，云离烟火白无穷。岂因万马惊归燕，愁向千家数废宫。寂寂古台南武迹，肯容山褐振春风。
思乡,想家,偶成,骏骨千金事已遥，高台无复望燕昭。频年夹寨师将老，几处敖仓米渐消。每向齐庭愁鼓瑟，暂从吴市学吹箫。何须极目思乡国，王粲忧多不易销。
怀人,想家,平凉城下作兼怀阎柱峰太守（曾履）时柱峰秩满入都,数峰残雪压城低，翻动银杯滑马蹄。青史几朝驱铁骑，白头万里望金鸡。渭州山拱都卢北，泾水源生薄洛西。不见故人阎立本，邮亭谁伴醉如泥。
山水,恐惧,登小孤山,忽有苍翠来眉锋，跃然令我呼短筇。波心倒插白玉柱，水面秀出青芙蓉。平分吴江楚江地，对耸天南天北峰。老夫铁笛欲吹却，恐向盘涡惊卧龙。
战争,想家,拟出塞行,丈夫既许国，不复论死生。按剑出门去，万里如家庭。登高望山川，长啸天为青。安知百世下，史册书姓名。将军出马邑，校尉驰龙城。战苦戈戟残，道远霜雪清。野马嘶落日，哀笳动连营。此时不封侯，嗟哉李北平。
思乡,想家,夏秋之间多雨纪游得十绝句 其一,乌云含雨又趖西，湖水高梁岸与齐。自是故乡人意倦，晴鸠也懒出林啼。
思乡,想家,西行,八千里外客河湟，鸟鼠山头望故乡。欲问别来多少恨，黄河东去与天长。
思乡,想家,其二,还家傥无事，莫负故园春。衣锦儿嬉尔，从来笑买臣。
怀人,失意,寻人不遇（一作寄人）。（一作包何诗）,闻说到扬州，吹箫有旧游。人来多不见，莫是上迷楼。
思乡,想家,喜翁山归自辽东,羊裘布帽雪霜凝，几载风尘寄迹僧。名姓隐交随五岳，须眉留得拜诸陵。应知徐庶心徒苦，却恨留侯事未能。归卧故园薇渐长，西山同约几时登。
思乡,想家,湖上行春,踏破六桥杨柳烟，乡心迢递怯啼鹃。好花岁岁仍相似，白发星星不再玄。囊里有金堪一醉，瓢中无药可千年。游人不管兴亡事，但把笙歌闹彩船。
田园,想家,晚宿尹村见新月,忆向长安别，还随此地亲。光从今日始，影若与年新。乍觉因春妩，非关对客颦。一般愁寂意，留伴未归人。
田园,哀伤,秋日村居杂诗,幽栖屏迹小村中，风景依稀柳市同。蔬圃秋声瓜架雨，草桥野色藕池风。喧阗腰鼓迎田祖，酩酊肩衣散社翁。最爱山前霜信早，千林柿叶一分红。
山水,想家,游九华山,万仞悬崖一径通，涧边修竹郁青葱。山山晓日新妆出，远近蛾眉各不同。
怀人,想家,怀友,故人别去一春深，地北天南鱼雁沈。梦逐蝶魂迷草色，愁凭莺语诉花阴。风回别径蓂三落，烟锁閒门柳十寻。独有离怀禁不得，倚阑长对碧云吟。
田园,孤独,闲居书事,幽居经宿雨，屐齿遍林塘。一境无过客，千山自夕阳。昼禽多独语，夏木有馀凉。招隐诗慵寄，时清谁肯忘。
思乡,想家,十五夜与傅丁戊月坐得圆字,海月三山出，江城万井联。故乡望牛斗，清夜共婵娟。流影移庭竹，浮光满瓮泉。相看浑是梦，得意几回圆。
思乡,想家,其三,访友扁舟挂席轻，梨花吹雨五茸城。文章兴废关时代，兄弟飘零为甲兵。茂苑听莺春社饮，华亭闻鹤故园情。众中谁识陈惊座，顾陆相看是老成。
咏物,恐惧,雨,急雨来石壁，飘然空外泻。远树湿残红，徘徊莺不下。好鸟尚惜春，孤花已报夏。铁马从东来，阴云惨欲射。谁向蟠溪隐，蓑笠恐不暇。寄愁与东风，注目寒江夜。
怀人,思念,寄云城知已,琵琶洲畔白云城，红树千行隔短亭。尘迹自悲衣欲化，故交谁复眼长青。江空木落雁初度，院小灯残酒半醒。终夕相思不相见，碧山寒月照疏棂。
怀古,哀伤,咏史诗 铜雀台,魏武龙舆逐逝波，高台空按望陵歌。遏云声绝悲风起，翻向樽前泣翠娥。
怀古,想家,张都统怀古四首 其一,慇勤圯上一编书，汉四百年归卷舒。晚节莫教闲辟谷，皇王事业岂难如。
悼亡,愁绪,哭张文厚,造化无私信有无，死生之事亦糊涂。儒林这样真男子，大块何堪此丈夫。流泪枕边孀妇老，伤心膝下凤儿孤。交游勿谓无知己，絮酒荒山我是乎。
怀人,孤独,至洪泽寄吕少冯介然,来往都梁真有期，瘦藤挈挈要追随。独怜老子蒙头睡，不见梅花如雪时。经炉饱附僧伽火，斋钵长分庾氏糜。岁暮东窗好晴日，传声阿遁正相思。
田园,流泪,彊村校词图为沤尹题 其一,眼枯倚杖莽扬尘，嬴蹶刘颠老此身。指正九天遗一世，作痴谁泣校词人。
战争,愤怒,九月十六日夜梦驻军河外遣使招降诸城觉而有作,杀气昏昏横塞上，东并黄河开玉帐。昼飞羽檄下列城，夜脱貂裘抚降将。将军枥上汗血马，猛士腰间虎文韔。阶前白刃明如霜，门外长戟森相向。朔风卷地吹急雪，转盼玉花深一丈。谁言铁衣冷彻骨，感义怀恩如挟纩。腥臊窟穴一洗空，太行北岳元无恙。更呼斗酒作长歌，要遣天山健儿唱。
思乡,想家,其二,江门春雨送归槎，破帽排风落晚沙。向暖野莺犹恋树，感春游子未还家。山瓶免续沽来酒，草阁空残别后花。明日越王台上望，白云何处杳飞霞。
思乡,想家,闻亦非隐天目,天目中峰变，晴岚万壑阴。马嘶荒草断，人宿暮云深。何日乘潮上，别峰清欲临。遥知携手处，应尽故园心。
山水,喜悦,登石伞峰,贤相昔未遇，耶溪藏卧龙。宛然东山居，已韵西林钟。仲氏亦遐旷，尔来习高踪。杨公偶閒暇，中贵同游从。曲渚拥驺驭，回潭转艨艟。既登寅缘岸，遂践岧峣峰。径侧萦巨石，磴危攀茂松。伞开自罗列，笥闭谁箴封？迥立霄汉表，俯看严嶂重。远村暮杳杳，秋海晴溶溶。染翰纪胜绝，飞觞畅心胸。仍闻待新月，归棹何从容。
田园,哀伤,宿皋亭山下田家,山中无节物，新月在茅檐。主人肯留客，遂为信宿淹。夜久春气和，露下衣微沾。步步踏梅影，画格参浓纤。悄然诸峰静，不觉更漏添。归寻一枕梦，酒家指青帘。
思乡,想家,其三,喔喔鸡啼墅，狺狺犬吠村。遇樵微有路，因汲半开门。老子将停轨，舆人请载奔。诘朝如未已，兀坐复奚论。我亦贪奇观，行因用汝言。既孤裘坐拥，宁惮笔时援。柳絮憎陈语，梅花忆故园。冻髭真易折，皴手讵能温。
思乡,想家,冬夜同梁彦国宿永光寺禅房怀故园诸子得来字,江南词赋有群才，曾共高僧社里来。人忆歌骊辞粤峤，客疑招骏上燕台。寒翻贝叶斋前诵，香识梅花雪后开。惟与许询禅此夕，故园书待雁飞回。
悼亡,哀伤,哭林逸人 其一,水明楼上看明月，共对冰盘品荔枝。今日谱成君不见，年年肠断荔枝时。
怀人,思念,得张舍人（霔）皖口书却寄,六年不见张右史，忽诵秦游一卷诗。韩孟元刘无定格，尤萧范陆有馀师。归逢滦鲫堆盘日，到及江花夹岸时。试计合并何地好，须凭来雁慰相思。
思乡,想家,其三,往事休论钓六鳌，乡心日日念同袍。雨馀种药连琼圃，风里听松响翠涛。湖海宦游人独远，丘园养素道弥高。自嗟碌碌成何补，双鬓年来已二毛。
思乡,想家,度枫木岭,初谓山拂天，飞鸟不可度。逡巡蹑危磴，乃即我行路。百折顿攀援，十步九回顾。高林忽在下，衣襟有云雾。倒景犹照人，平地黯将暮。方当日月过，似可捉乌兔。飞瀑如天河，所少鹊成渡。东北望故乡，江流莽倾注。长风动万里，独立难久伫。
咏物,哀伤,梅,不受世间尘土涴，山之南北水之涯。识中庸里有素隐，怪小雅中无白华。半点精神春滴淅，一寒风骨雪槎牙。淡妆人去罗浮远，肠断东风璧月斜。
思乡,想家,考满舟经十八滩,种就河阳花县春，此行考绩觐枫宸。三千里外思乡客，十八滩头游宦人。直节文山真大老，远归儋耳旧词臣。二公昔日曾经处，苔石斑斑篆刻新。
战争,失意,赋得狼居胥山送李侍御,材官十万绝大幕，踰河一战胡儿却。夜纵翼兵袭章渠，系以往封狼居胥。姑衍山头列旗鼓，中坛拥纛陈首虏。帐前面缚三当户，骠骑将军醉歌舞。北风千里云摧颓，瀚海波涛蹴日回。汉家天子雄才哉，捷书亲发柏梁台。君持绣斧五原郡，牧马单于不敢问。黄沙白草寒冥冥，今年为王犁二庭。
怀古,想家,馆娃宫,宫女三千去不回，真珠翠羽是尘埃。夫差旧国久破碎，红燕自归花自开。
思乡,想家,舟中元旦,爆竹散晴烟，湘江万里船。客行方楚尾，春至在舟前。长日开新景，乡心续旧年。高堂良宴会，相望在遥天。
思乡,想家,范潞公去官归里,山色故园好，妒君归及春。诗从携杖得，名以去官真。林笋甘于蜜，湖莼绿似蘋。试看纸尾署，谁不叹风尘。
思乡,想家,其九,何处春深好，春深迁客家。一杯寒食酒，万里故园花。炎瘴蒸如火，光阴走似车。为忧鵩鸟至，只恐日光斜。
思乡,想家,黟县道中,岭峻桥横渡，泉悬水逆流。映空峰影乱，触石浪花浮。岁月悲行役，衣冠忆旧游。望乡双眼泪，休上最高楼。
思乡,想家,思家,长卧凤城隈，乡心日夜催。小人犹有母，明主漫怜才。木叶千山雨，江湖八月雷。倚闾秋欲尽，底事不归来。
思乡,想家,同方上舍集施山人二首（时立春前一日） 其一,旅况新年接，乡心故国同。吟犹怀洛下，语渐识齐东。径草初回绿，园桃欲放红。朝携双蜡屐，南陌斗春风。
田园,想家,荒村,霁色催征骑，荒烟望戍楼。断云寒绕树，残雪晓盈畴。菽水经时缺，风尘几日休。归心同塞雁，迢递下河洲。
思乡,想家,补东坡遗真姜唐佐秀才饮书其扇,此生身世两茫茫，醉里因君到故乡。沧海何曾断地脉，白袍从此破天荒。
怀人,思念,寄秦参政,净几明窗尚友轩，道情诗思共悠然。春宵几度相思梦，霁月光风各一天。
咏物,愁绪,梅,隔年曾与此花游，今日花开胜昔稠。着雪有情因弄色，临风无语似含愁。三更孤影当窗立，一缕幽香傍水浮。骨瘦惟君能傲世，不知果否几生修。
怀人,恐惧,将之浙江延祖子山师柔会别饮散独宿空亭遂书怀别,蜀客向何处，欲观浙江潮。舣舟吴门栅，况会故人招。置酒吴亭上，无人吹紫箫。浩观万物变，飒尔生凉飙。遂恐时节晚，芳兰从此凋。功名竟安在，富贵空寥寥。鸿鹄举千里，鸾凤翔九霄。胡为蓬蒿下，日夜悲鹪鹩。车马夕已还，行人亦飘飖。浩然沧海志，寂寞守空宵。
思乡,想家,都南张氏园寓居,尺五城南迹似幽，乡心空折大刀头。杏花飞尽燕脂雪，日日东风未肯休。
思乡,想家,集许玉晨斋,袅袅烟波十二鬟，高人家住绿杨湾。莼羹入馔乡心美，花药盈庭客思閒。岂是林宗曾遇雨，只怜康乐爱登山。卜居何日同桑苧，风日期君共往还。
思乡,想家,夜思,草色烟光向晚凄，望乡人自滞淮西。风传鼓角更初转，霜落关河斗渐低。梦欲成时逢雁过，愁方生处有乌啼。家书仓卒应难达，不是秋来醉懒题。
田园,哀伤,宿芳村谢氏追和先公留题韵,树绕芳村路，山行复此过。人来伤旧雨，书法想元和。轩盖惭先世，林泉负宿疴。庭兰诸谢在，能诵昔时歌。
思乡,想家,宪伯东村兄游紫岩有怀用蔡忠惠韵寄惠赋此答之,故国名岩话紫霄，栋梁结构自前朝。深林鸟雀依山院，流水桃花过野桥。春满江城低藉草，月明海市远听潮。诗成更觉乡心倍，鸿雁南飞路不遥。
战争,想家,其九 戍楼燕集呈熊子庄常子中岳维高并怀公衡万户,戍楼百尺跨崔嵬，公子华筵向晚开。城上秋风低鼓角，江间烟浪入樽罍。登临谩作怀乡赋，感慨深怜济世才。自是将军勤结构，海天旌节几时回。
悼亡,喜悦,哭吴道粹学士,结束并州骑，雍容使者车。乃心长象阙，称旨得金鱼。熊鸟空遗术，龙蛇有谶书。平生一笑乐，回首涕盈裾。
思乡,想家,林倅到迓之途中小诗（四月初一）,简书奔走日冲冲，偶此郊行兴易浓。雨意酝成春野意，云容点就晓山容。茧丝贮色桑条上，饼饵吹香麦陇中。忽忆故园归去好，云山知隔几千重。
战争,想家,寒夜曲 其一,绛河冻合白如霜，北斗挂树天苍苍。美人裁衣金剪冷，梦入梨云吹不醒。玉关迢迢南燕飞，灯花喜报行人归。行人不归花自落，月满城头夜吹角。
怀人,思念,寄郑高士 其二,方瞳广颡古先生，气秉先天独混成。辟谷斋房餐石髓，采苓幽涧役山精。星辰夜动龙缠剑，风露秋清鹤载笙。别后仙踪杳难觅，相思几度梦登瀛。
思乡,想家,拟回车驾言迈,驱车临广陌，驾言归故乡。天空木叶下，百草凄以黄。万物有衰歇，人命安得长。骎骎西日颓，桑榆留夕阳。停轨失咫尺，疾骋无迷方。黾勉崇令德，千载垂清光。
怀人,哀伤,寿阳道上寄李中丞,足迹半天地，长歌行路难。树昏鸡语涩，沙响马蹄酸。急水层冰裂，空山片月寒。好将迟暮色，写向故人看。
思乡,想家,游汉江次韵,王室千年作翰藩，欣闻使节颂声喧。登楼未倦陪欢赏，汎水还容接笑言。举网渔人贪似獭，操舟稚子捷于猿。夷犹领得沧洲趣，还向春风望故园。
闺怨,怨恨,闺怨一百首次孙西庵原韵 其七十,花笺书价费钗金，四壁虽空未卖琴。荏苒不知寒又到，落花曲里奏愁心。
闺怨,想家,闺情 卜归,南浦萧条音信稀，百劳东去燕西飞。玉钗敲断灯花冷，游网乘空蟢子非。沉水斋心燃宝鼎，金钱纤手卜灵龟。数期细认先天课，甲乙爻加归未归。
山水,怨恨,登下埔金龙山寺,花含久蕊逐时开，笑侣登高一放怀。晚景未应嫌路远，举头咫尺是天台。
思乡,想家,过范山人双塔寺旅舍,赤日风驱九陌尘，禅房挥麈待幽人。坐怜白鸟下双树，不见繁华过一春。燕酒味浓誇薏苡，越乡心断有鲈莼。荣途烦劫难除却，何似云门息此身。
思乡,想家,九日登北楼示客,九日登高可强欢，听歌莫放玉杯乾。黄花烂漫宜新酒，白发稀疏落小冠。桂水波光趋海急，峡山岚翠带云寒。故乡万里知何处，更凭朱栏向北看。
咏物,恐惧,竹,窗户尽萧森，空阶凝碧阴。不缘冰雪里，为识岁寒心。
思乡,想家,夜泊富阳,秋夜江风急，楼船水月明。汀洲散渔火，烟树隐山城。雁逐星河没，虫依草岸鸣。乡心愁欲绝，何处捣衣声。
思乡,想家,其三十六,梦里思归问故乡，明明说与尚徉狂。白云尽处重回首，无限青山对夕阳。
思乡,想家,其四,秘府图书阅半交，故园松菊可全抛。何时更约开新社，与子山中共结茅。
怀人,喜悦,次韵赵景文见寄怀亲,薄俗滔滔逐水流，谁能古道两绸缪。白云终日静相向，紫气有时来更留。啼鸟已呼春到了，醉驴曾记旧游不。山林乐事输君早，未遇仙炊已转头。
思乡,想家,其三,伊昔嘉隆时，文章尚丹雘。矫矫济南生，突过黄初作。百年少知已，褒讥互参错。风习使之然，诗书徇然诺。凄凉白云署，前贤遂寥廓。君初领法曹，追踪好栖托。此行过历下，高风缅如昨。太白游山东，后来访庐霍。独爱宣州城，江山足吟谑。读君官舍诗，乡心恋岩壑。目断敬亭云，口衔竹溪酌。借问谪仙人，何如谢康乐。
思乡,想家,其三,病思归心走兔迒，自嗤幻境未渠忘。并州便作咸阳看，设若桑乾亦故乡。
思乡,想家,其九,令子内庭书制诰，佳孙复作序班郎。一门三代沾恩泽，更着锦衣归故乡。
思乡,想家,家报举次子志喜,乡心秋思满瑶京，忽报添丁慰旅情。岂谓双珠能照乘，且看凡鸟亦和鸣。劬劳转忆亲恩重，生养欣逢圣世平。到日祗堪供笑语，傍人休浪拟徐卿。
思乡,想家,寒塘（一作司空曙诗）,晓发梳临水，寒塘坐见秋。乡心正无限，一雁度南楼。
怀人,思念,宿英武城遇雨有怀京南知己,解鞍日暮宿山城，无那西风送雨声。漏远不闻宵柝警，馆荒惟对夜灯明。衾依古箦吟边冷，叶响虚窗梦不成。遥想江南知己别，相思多少故人情。
战争,想家,其三,云中烽火照甘泉，羽林十万驰燕代。防胡但得飞将军，不用河南筑秦塞。
田园,想家,芦沟桥西村庄,芦沟桥西开隐扉，方塘曲槛故依依。帝城遥望云龙护，高馆閒随野鹿归。落日远山明断塔，暮烟衰柳带馀晖。清溪小艇堪忘世，忽忆江南旧钓矶。
怀古,恐惧,歌者以西施舞侑觞,巧将歌舞学西施，宛见吴宫第一枝。秪恐当时浣纱处，风流翻不似今时。
思乡,想家,其九,尺书千里至，辍食手自开。将卜东南居，故乡非所怀。勿言湖山美，永与平生乖。鸿雁秋南来，及春思故栖。蛟龙乘风云，既雨反其泥。兄弟通四海，叩门事虽谐。直道竟三黜，去国终恐迷。何如自卫反，阙里从参回。
思乡,想家,歌风台,人从生处乐，鸟过故乡悲。英雄汉天子，一歌双泪垂。
送别,怨恨,送朱二十赴涟水,到县却应嫌水阔，离家终是见山疏。笙歌不驻难辞酒，舟楫将行负担书。为政必能安楚老，向公犹可钓淮鱼。鸾凰取便多如此，掠地斜飞上太虚。
怀人,思念,奉寄太常陈少卿,阿阁巢高彩凤归，相思凄断越江涯。九重天远书来早，五色云深梦到迟。杜屋秋风吟自苦，膺舟夜月醉无期。野怀岑寂谁相慰，徒诵甘棠蔽芾诗。
战争,想家,其三,心随归雁颉云翔，晓日关山望帝乡。忆昔凤池瞻德化，正当龙塞靖妖芒。襄平鸡犬新丰社，渤海楼船旧战场。羡尔居民安故土，尽销兵甲课农桑。
山水,失意,游永州高山寺①,山郡寒花媚远天，九疑晴色近相连。寺当苍翠开图画，人在空濛驾羽仙。暮霭忽来迷万井，江光不断耿孤烟。高怀犹欲挑灯去，柳子遗踪惜惘然。
思乡,想家,分水关,廿载欲归归不得，故乡今日得真归。关当分水云犹合，路入中天鸟亦稀。万壑滩声遥带雨，千峰树色半承晖。连朝曾柰驱驰苦，未卜何年可息机。
战争,想家,楼颊,山后山前十六州，天涯尽处是偏头。云开大漠风沙走，水折长河日夜流。万户金绘愁见月，千群铁骑畏逢秋。却思大汉无中策，一曲胡笳倚戍楼。
田园,想家,夏日江村闲游二首 其一,乡园惟旧业，凫鸭自为家。宅比岷阳近，田依杜曲斜。回堤侵芋叶，荒渚带蕉花。愧谢纶竿叟，江烟度岁华。
咏物,想家,露,塞外露疑雨，瀼瀼侵晓多。山霏沆瀣气，水接布沈波。丛樾香生树，野田饱润禾。更饶清兴在，煮茗满倾荷。
怀人,思念,寄李存穆,闻道船中病，似忧亲弟兄。信来从水路，身去到柴城。久别长须鬓，相思书姓名。忽然消息绝，频梦却还京。
战争,想家,入塞行,万里挥鞭辞玉颜，愁心不断似天山。天生飞将从无命，笑向沙场射虎还。
悼亡,愁绪,哭某人诗四首 其一,频年京洛涴衣尘，本是河阳旧隐沦。感因道德交方古，契以文章意最真。忽□海南题柱客，浪传河上纬萧人。许尔千秋是知己，伤心便作九原身。
思乡,想家,题金牛洞,故乡江吴多好山，笋舆篾舫相穷年。春风吹入江南陌，叠障双峰如旧识。闻道金牛更孱颜，古来铁锁高难攀。自从仙伯弭芝盖，凤舞鸾歌开洞天。新诗剩说山中妙，我不曾游先梦到。从渠弱水隔蓬莱，云山何处无瑶草。
战争,哀伤,奉送宋中丞使河源,东周遣戍役，才子欲离群。部领河源去，悠悠陇水分。笳声悲塞草，马首渡关云。辛苦逢炎热，何时及汉军。
思乡,想家,其二,县债三年了，乡心万里飞。一身如许瘦，百姓不妨肥。买宅凭谁办，抱琴何处归。诸公竞推毂，稳去著朝衣。
思乡,想家,其九,吴苑出门春草萋，汶川行色柳依依。故园蔷薇绝堪赏，候水阻风归未归。
战争,想家,题颜辉沙漠出猎图,朔风卷地吹白草，阴山八月霜信早。塞外马肥弓力强，什什伍伍游沙场。沙场迢递千万里，白雁高飞天似水。翻身满引乌角弓，须臾血洒榆林里。猘子交驰疾若风，马蹄踣铁如游龙。嵩岳高高双眼碧，狐裘蒙茸鬓毛赤。不睹沙场画里真，岂知秋月笔通神。祗今塞上烟尘绝，群部俱来贡金阙。买缣欲写王会图，几度临风忆秋月。
怀古,哀伤,襄阳怀古,旬宣南驻楚江湄，登眺悽然泪欲垂。秋雨蒹葭文焕垒，春风蘋藻寿亭祠。岘山不改当年色，汉水应无旧勒碑。日暮平原春烧起，恍疑吴晋合兵时。
思乡,想家,题望思图,苍梧九炭勿言远，不隔孤儿望乡眼。洞庭七泽勿言深，不满孝子思家心。孝子改山何所有，垄上乌啼白杨柳。十年归梦夜宫铨，千里它乡寒食酒。筑得楼居近基傍，空山落日暮云黄。岁晏天寒赋归去，雪后北堂意草长。春晖茫茫尺地老，一望一思何日了。桃花溪上饭胡麻，愿母长年颜色好。
田园,想家,闲居对雨忆钦佩,山馆雨声鸣不休，空阶野泉交互流。已思吏散得高枕，无奈花发增烦忧。风波中座忽反覆，乡关在望空夷犹。安得王郎共促膝，一写幽抱登江楼。
闺怨,想家,闺词十二首 其一,昨日书到家，知君在天涯。问妾近颜色，为报如荷花。君若归来易，荷花露下媚。君若归来难，荷花霜后残。
田园,想家,余读林子仁诗云君心恨不走天涯不比衰翁只恋家最是横塘黄叶路今年无伴折梅花时吟此诗念刘伯益之未返偶检校前村南枝的皪已三花五蕊矣忽伯益自黄檗归访余折归插玩知友朋之念有同然者对花剧饮用韵述怀,梅边春兴浩无涯，长忆西湖处士家。我政念君君过我，夜窗同共醉疏花。
战争,哀伤,赓眠字韵,去年走马寻阳关，五里十里逢烽烟。孤臣泣血紫塞外，壮士倚剑青云边。今年卧病在江海，呼儿夜读归来篇。结茅松壁知何日，饱听一枕松风眠。
田园,想家,道旁山村,却羡藤州道，闲闲置小村。疏林露茅屋，深竹隐柴门。鸟路山峰转，渔梁涧水喧。宁知瘴烟地，风景逼乡园。
思乡,想家,淮阳夜月,今夜淮阳月，清光似故乡。有人千里外，对月望淮阳。
咏物,哀伤,柳,沐雨梳烟千万枝，春风挽住定何时。青窥镜里愁人眼，翠染机中织女丝。柔舞难容莺坐稳，轻摇易惹燕飞迟。可怜岁岁章台路，肠断忘归游侠儿。
战争,想家,边笛,微风传妙曲，清切若为酬。谁挟终南琯，来添塞北愁。关山无尽月，天地不禁秋。何日闻歌凯，征人下戍楼。
怀人,想家,却过岭北寄南村省斋（皆相约同行而不果）,风吹归客落千寻，草色黏天蜡屐深。岭路春回唐日迥，关门云过北偏阴。群峰故掩经行迹，野水能知欲去心。忽忆故人虚结伴，纁黄徙倚独长吟。
咏物,哀伤,柳絮,颠狂已见随风起，飘荡还应逐水流。九十春光容易老，等閒莫点少年头。
战争,想家,赠中军旧识,偶叨书记混名流，况遇将军是旧游。旅次关心供楚桂，军中留客唱凉州。夜寒牙帐城乌集，春尽营门海气收。万里虎头方食肉，书生抱笔不须投。
思乡,想家,其二,早从师读易乾元，晚乃微探性命源。道在一前包宇宙，心无二处契羲轩。行将死矣依先冢，即合归欤理故园。二十馀年复韦布，人生焉用两朱轓。
思乡,想家,五月二十四日宿永睦将口香积院僧轩东望甚远满山皆松桧声三首 其一,远投僧舍青烟畔，夹路松音钟磬幽。试倚危轩望乡邑，三巴日暮远峰稠。
怀人,失意,山居寄友人,柴门半掩薜萝深，坐对青尊但笑吟。幽里自然堪忘世，闲中何事可关心。秋高山馆先闻雁，枫老人家欲动砧。惆怅知音隔城市，松风何处寄瑶琴。
怀人,思念,丁亥六月七日夜书寄道通弟,南浦王孙草，归来定几时。篝灯当此夕，千里重相思。志士怀偏壮，孤臣鬓已丝。山中谁晤语，镇与白云期。
怀古,失意,贾谊,年少毋庸毁洛阳，才高虑远策深长。如何宣室成虚问，才傅长沙又傅梁。
送别,想家,送乡中故人,少小与君情不疏，听君细话胜家书。如今若到乡中去，道我垂钩不钓鱼。
怀人,哀伤,寄董大宗伯,春江忆别石头寒，两见秋风蕙草残。病骨自怜淹拙宦，故人兼羡领仙坛。千秋谁不高元亮，四海其如望谢安。矫首云间瞻白雉，可能双腋借飞翰。
思乡,想家,寒食客中有怀,江上闻莺禁火时，百花开尽柳依依。故园兄弟别来久，应到清明犹望归。
怀人,思念,酬二十八秀才见寄,昨夜山月好，故人果相思。清光到枕上，袅袅凉风时。永意能在我，惜无携手期。
思乡,想家,寄怀瀚公,逆旅裁书问道安，故园明月几回看。身閒对客题诗易，岁俭逢人乞米难。风动空山孤锡响，霜深禅榻衲衣寒。知师不作天涯梦，长夜忘眠坐戒坛。
思乡,想家,其二,青枫叶赤天雨霜，三叹聚散临重阳。篱边老却陶潜菊，托身白云还故乡。
思乡,想家,宿良乡,小市良乡驿，征人暂解鞍。空林万木落，孤馆一灯残。旅色逢秋暮，乡心入夜阑。那知百里外，明日是长安。
思乡,想家,其四,宁亲展墓望乡庐，我又封章达帝居。昭代用人遗逸少，重来从事莫踌躇。
思乡,想家,其二,溪南茅屋掩荒苔，有梦恒从热处回。经岁故园无信到，一筝新雁送愁来。驱寒夜进蕉三叶，?药晨倾粥半杯。天末多情惟措措，似怜憔悴为频开。
思乡,想家,其三,心事摧残厌世喧，眼前能复问媸妍。故园春色还依旧，此日看花意不然。
田园,愁绪,村游,闭户苦无憀，行行不觉遥。人稀废古井，水退筑新桥。野店听山雨，僧厨馈药苗。湖中有高士，折简恐难招。
思乡,想家,顾光禄管山人轩窗坐月分得生字,冬夜月仍满，入林疏影横。霜清薜荔色，雁度关山情。对酒兴难尽，披裘寒更生。故园丛菊在，寂寂照残英。
思乡,想家,其四,宣武门高十丈尘，马蹄踏尽未归人。故园桃李如相待，为我花前问呵新。
怀人,失意,春日閒居杂怀十首 其一,据梧空馆暂婆娑，回首残花梦寐过。末路逃名吾计晚，青春逐客故人多。诗篇不独疑冠盖，燧色犹闻隐薜萝。去就至今无一可，渐令华发怨蹉跎。
思乡,想家,和丁端叔九日韵,风雨重阳候，旌旗五客游。清樽烦卜夜，归鬓但惊秋。薄暮霭云散，倾城终日留。晚楼东望际，萸菊故园丘。
战争,恐惧,怀将帅，和徐贡觉用前韵,凉风天末洞庭波，苦战男儿戍玉河。戎马仓皇传露布，征鸿缥缈断云罗。心驰紫塞黄沙远，秋在吴山楚水多。三箭天山浑未定，诸君何日凯旋歌？
送别,哀伤,岳阳别李十七越宾,相逢楚水寒，舟在洞庭驿。具陈江波事，不异沦弃迹。杉上秋雨声，悲切蒹葭夕。弹琴收馀响，来送千里客。平明孤帆心，岁晚济代策。时在身未充，潇湘不盈画。湖小洲渚联，澹淡烟景碧。鱼鳖自有性，龟龙无能易。谴黜同所安，风土任所适。闭门观玄化，携手遗损益。
怀人,思念,寄张皓亭 其一,晓起朝参懒，相思在朴巢。红尘无杂客，白雪有词曹。三伏不知暑，万山相向高。悠然北窗下，散帙落松涛。
咏物,流泪,竹,两竿烟筱翠涓涓，数里清阴带渭川。自抱岁寒君子节，凤凰不到已多年。
山水,怨恨,游山舟中遇风雨戏作,龙骧万斛去如鸿，巨浪惟能窘短篷。不是山灵嫌俗驾，一生常值打头风。
怀古,哀伤,金陵怀古,远岸商歌不忍听，恨随纤草满沙汀。春归王谢空堂燕，风散齐梁废苑萤。紫盖黄旗人寂寞，琼枝璧月事飘零。新亭风景时时异，惟有垂杨似旧青。
怀人,流泪,怀梨花里三姊（戊戌）,相聚无多忽又分，倚栏望月倍思君。夜深花露沾衣湿，风度长天送雁群。
怀人,孤独,吴门得百?见怀诗次韵答寄,高天木叶下孤舟，憔悴还为蓟北游。从古销魂惟惜别，可堪送远及悲秋。燕云泪满鸿千里，板渚花残水一沟。今日吴江烹素鲤，尺书端为故人留。
思乡,想家,赠钱塘蒋大令（星耀）,早岁人传二俊名，老泉遗集好编成。客来三径风如昨，官与西湖水共清。跌宕琴尊他日事，团圞宾客故乡声。须知大海萍还聚，无柰云山感别情。
田园,想家,村晚,临水疏篱短，浮桥小径通。马嘶凉市渡，舟泊柳亭风。带笛归村牧，和烟卷钓筒。依依云岭树，一片夕阳红。
怀人,思念,寄刘石池,碧水情千里，青山隔万重。故人栖隐地，遥忆白云封。雪后应锄药，春来好课农。相思托明月，常照汉阳峰。
山水,失意,登摄山最高峰,初疑天际峰，鸟飞不可度。石磴几盘旋，忽到绝顶处。渐觉远村低，微茫隐烟树。长江拍云来，欲挟众山去。上方犹夕阳，干林黯将暮。立久薄寒生，客衣湿云雾。我生幸何如，得投灵境住。心静闻天香，超然发深悟。
闺怨,哀伤,怨诗二首 其一,采桑归路河流深，忆昔相期柏树林。奈许新缣伤妾意，无由故剑动君心。
思乡,想家,其二,明时官府初无事，下走非才自觉忙。奔走尘埃竟何补，故园松菊久应荒。
怀人,想家,怀友,日落寒烟暝，林疏暮鸟稀。空怜芳草歇，不见故人归。既拙千时策，多因与愿违。春耕田尚在，歧路莫依依。
思乡,想家,秋日有怀徐仲裕 其一,前年七月去明州，却向京华住两秋。千里乡心双鬓改，朝来临镜不胜愁。
闺怨,愤怒,浣溪纱　　闺情,断颊微红眼半醒。背人蓦地下阶行，摘花高处赌身轻。细拨薰炉香缭绕，懒涂吟纸墨欹倾，惯猜閒事为聪明。
怀人,哀伤,次韵欧阳伯威因书见寄,病过一春事，不惟嗟索居。酒杯疏到手，药裹每关予。曹务宁知马，悲歌岂为鱼。故人能枉问，安否报何如。
思乡,想家,和蔡白石湖上晚眺,赴省鸡栖后，看山立马时。夕烟澹秋水，寒鹊附空枝。拙宦头堪白，乡心梦独知。犹闻歌雅调，不似越声悲。
闺怨,想家,闺词八首 其一,愁心都不管年华，每到春来恨转赊。绿柳成阴花结子，玉人天外未还家。
怀人,思念,酬姚元白画梅见寄,不见故人久，梅花何处秋。溪园开白下，法署似扬州。把笔鹅群阁，巡檐鹤氅裘。南归吾计决，相忆在罗浮。
思乡,想家,其三,万国尚防寇，故园今若何。昔归相识少，早已战场多。
思乡,想家,渡淮,淮水东流碧影光，风吹细雨杂花香。一溪柳絮飞轻雪，两岸莺声碎夕阳。蓟北浮云时极目，江南春色总萦肠。醉来恍惚真成梦，留取乡心问客航。
思乡,想家,其四,一苇初航十里黄，故园归计渺何长。可怜兀兀青灯下，还似当年举子忙。
悼亡,失意,哭宛君姑叶安人 其一,三年空望剡溪船，惆怅儿家宕子缘。却似蓬山风引去，不教凡质近神仙。
思乡,想家,十一月七日五首 其一,寒更催欲尽，曙色转鸡吭。鸣雁背晓斗，清笳吟宿霜。空山岁华晚，故园归梦长。晨起临清镜，悲嗟发已苍。
怀古,想家,雨后清晓梳头读书怀古堂二首 其一,宿雨犹凉在，晨阴欲霁初。移床近秋水，正面对芙蕖。团扇凄无彩，生衣凛觉疏。欲归仍小住，更读数行书。
思乡,想家,西林晚归,春尽草木长，夕阳钟磬微。无言花自落，不住鸟还飞。空梵息群动，閒云送独归。寥寥对城市，深掩故园扉。
思乡,想家,余以庚寅十月十日抵敝庐今恰三年感而有作偶成三律 其一,溯自洪都返故园，今朝倒指恰三年。举头但见松筠长，转盼那知岁月迁。幸有青山长在眼，休嗟白发已垂颠。此身傥未归黄壤，花下犹堪醉圣贤。
思乡,想家,题东篱晚香图,池上凌霜菊，别来凡几秋。今朝见图画，忽起故园愁。
山水,喜悦,望九龙山积雪吊王孟端,每过九龙山，竟日得怡悦。况兹清景殊，晴峰戴残雪。积素嵌翠微，图画造物设。维舟独延伫，时时叫奇绝。舍人烟霞胸，云巢旧曾结。妙笔黄王閒，得力此岩穴。遗踪欲相访，好待芳菲节。
思乡,想家,其七,野亭流水有馀清，新雨浮萍一夜生。竟日独吟还独酌，故园花鸟不胜情。
怀古,哀伤,咏史五绝句 其二,风扫寒云紫塞开，长城雪后白成堆。自伤老眼昏尤甚，疑是秦人骨未灰。
山水,孤独,游峡山,轩辕二帝子，弄笛开禺阳。江岸扁舟客，闻钟到上方。仙灵今阒寂，云水空青苍。欲遣愁心去，猿声岭外长。
思乡,想家,秋兴,兔岭邯云外，羊祠楚甸中。乡心堪夜雨，旅病苦秋风。湖橘垂丹实，江蕉卷绿丛。幽姿不可见，倚树独书空。
怀人,失意,怀二萧,未曾相见已相知，楚粤江山棣萼诗。每恨乾坤催我老，却于湖海识君迟。机云才藻今无几，管鲍襟期说向谁。靡靡乱山嘶瘦马，碧云日暮正相思。
怀人,思念,偶成两绝句奉寄文若庭列 其一,强欲驰驱老不宜，故人虽在费相思。祗应大府多还往，职事虽忙不废诗。
悼亡,流泪,哭旷伯逵,谁云死别且吞声，四海相知一友生。金石消磨心尚在，雨云翻覆事难平。兵前有檄求颜阖，江上何人葬祢衡。文字飘零家室散，为君忍泪记深情。
思乡,想家,宿阳城 时腊月九日，辱和尚司乡访，还因赋,但知为久住，何用即能归？客子亦良苦，官曹如此稀。繁霜吹老鬓，斜日照征衣。岁晚乡心切，长途恨不飞。
咏物,想家,雪,岁转鸿钧腊已残，东风吹絮下天关。涨添吴楚千江水，压倒秦淮万里山。翠竹婆娑银凤舞，苍松辗转玉龙盘。不知天上谁横笛，吹落梅花满世间。
思乡,想家,枕上复用道间乡字韵呈同人,爆竹声中度岁忙，椒花杯上换春阳。欠书元日神荼帖，又看新年傀儡场。客枕方酣千里梦，朝靴正踏五更霜。主翁须要惺惺在，富贵何如归故乡。
田园,想家,小舟游近村舍舟步归四首 其一,数家茅屋自成村，地碓声中昼掩门。寒日欲沉苍雾合，人间随处有桃源。
思乡,想家,秋池四首 其一,身闲无所为，心闲无所思。况当故园夜，复此新秋池。岸闇鸟栖后，桥明月出时。菱风香散漫，桂露光参差。静境多独得，幽怀竟谁知。悠然心中语，自问来何迟。
闺怨,想家,闺词(二首) 其一,芳菲春色满楼台，人在天涯去不回。自倚雕阑看蛱蝶，微风吹送落花来。
山水,想家,游大仙岩，复题寺壁,远望峰峦画本张，钟声迢递度禅堂。一溪沙石晴波洁，半岭松杉午气凉。云里僧归衣带湿，花间客过屐生香。重来胜地酣凭眺，扫壁寻诗兴更狂。
怀人,失意,小岁日对酒吟钱湖州所寄诗,独酌无多兴，闲吟有所思。一杯新岁酒，两句故人诗。杨柳初黄日，髭须半白时。蹉跎春气味，彼此老心知。
思乡,想家,还至会稽寄乡中诸公,南北飘零短发斑，故乡今喜得生还。大车碧辗中原草，小舸青看两浙山。五斗米轻元亮达，一杯酒重季鹰间。预欣会合应联句，捲海搜春思不悭。
思乡,想家,晚春即事,园林芳事歇，风雨暗荒城。转眼青春过，临头白发生。啼鹃亡国恨，归鹤故乡情。三径多荒草，东还计未成。
山水,喜悦,游大梅山护圣寺 其一,江东东畔更东山，又过东山数里间。试问招提在何处，万山深处白云环。
思乡,想家,其四,故园西畔是西山，万壑千岩翠黛环。今日看图隔烟水，西风吹梦绕松关。
怀人,想家,怀计筹山通真馆纯一云峰高士,彫年短发苦骎骎，只益孤怀叹惋深。老比师丹浑忘事，死无钟子绝知音。哀猿易下三声泪，独鹤长存万里心。漫忆云峰凌羽士，故山无梦可相寻。
田园,孤独,春日闲居三首 其一,陶云爱吾庐，吾亦爱吾屋。屋中有琴书，聊以慰幽独。是时三月半，花落庭芜绿。舍上晨鸠鸣，窗间春睡足。睡足起闲坐，景晏方栉沐。今日非十斋，庖童馈鱼肉。饥来恣餐歠，冷热随所欲。饱竟快搔爬，筋骸无检束。岂徒畅肢体，兼欲遗耳目。便可傲松乔，何假杯中渌。
怀人,孤独,述怀与魏叔子,我有匣中琴，庋之高石壁。三年不一弹，祇为知音隔。偶尔忽逢君，开囊鼓在昔。上念羲农人，下念采薇客。雅曲不须繁，所贵深衷白。弹罢各无言，西看楚天碧。
闺怨,愁绪,宫词 其一,月自朦胧草自春，粉痕啼损任罗巾。君王只向昭阳殿，歌吹时侵愁梦人。
咏物,恐惧,咏萤,的历流光小，飘飖弱翅轻。恐畏无人识，独自暗中明。
思乡,想家,初夏登城上有感,来守孤城忽两期，可堪登眺又斜晖。经春不见流莺语，终日唯看乳燕飞。风舞新荷青袅袅，烟笼细柳绿依依。此邦纵美非吾土，莫怪山翁只念归。
田园,怨恨,闲居,傍忠泉剩旧茅庐，白拂青藤伴起居。不愿后身仍识字，祇祈当代再焚书。家风久矣宗三类，世事终然付六如。可奈学徒常错认，转将滓秽作清虚。
山水,愁绪,游少林寺,乱峰突兀问嵩林，福地烟霞望处深。石壁倚天青漠漠，女萝悬雾碧阴阴。落花风定栖禅影，樵唱月明应梵音。独坐悠然尘虑息，不知身世有华簪。
咏物,孤独,咏石,胜具论终古，寻幽属政成。待时藏磊落，得地斗峥嵘。锦驳苔文露，虹浮玉气明。梦池分到影，窗岫让吟情。乍恐翻湘燕，真疑刻汉鲸。滴秋湖溜入，触晓寺云生。紫汉仙机远，西陵客棹轻。映花雕槛接，碍竹翠鞭横。扣鼓非临岸，传书异谷城。愿将侯鹊瑞，旦暮奉承平。
山水,思念,望三山庵雪舟高士,落日维舟石鼓村，道傍茅屋几家存。云开玉女支机石，雨过金公种橘园。鸡大曾闻升碧落，豺狼欲出傍黄昏。山阴道士遥相忆，乘兴何由一叩门。
战争,恐惧,宋中送魏万之安西,梁苑微霜梨叶红，行人此日发关东。酒边怨别看长剑，马上惊心见断蓬。云散岳莲开泰华，月寒郊树隐新丰。穷秋亦有临边使，待尔题诗寄塞鸿。
思乡,想家,其四,得承严谴是恩波，去国还家思若何。莫道故园春事少，古来迁客岭南多。
思乡,想家,闻谢阁老休致过苏遥寄,五十悬车事异常，符阶纶阁迥天光。千秋国是黄金鉴，一夜乡心绿野堂。漫赋祁招惟自止，旧图负扆敢云忘。拔风后起梧桐树，四海还瞻老凤凰。
思乡,想家,重阳前一日雪,自启柴扃望远峰，乡心落叶一重重。似怜登陟添愁思，处处台先著雪封。
田园,哀伤,村居月夜,微云不碍月，木落小庭宽。老去余残兴，朋来免独看。鹊飞愁到晓，牛喘不知寒。莫问悲秋意，关山行路难。
山水,恐惧,游锦屏山谒少陵祠堂,城中飞阁连危亭，处处轩窗临锦屏。涉江亲到锦屏上，却望城郭如丹青。虚堂奉祠子杜子，眉宇高寒照江水。古来磨灭知几人，此老至今元不死。山川寂寞客子迷，草木摇落壮士悲。文章垂世自一事，忠义凛凛令人思。夜归沙头雨如注，北风吹船横半渡。亦知此老愤未平，万窍争号泄悲怒。
思乡,想家,秋集杜子奇园亭顾圣少同赋,辞官高卧故园秋，亭榭常招枚马俦。老去襟期聊共赋，醉来风物转相留。霜花簇簇明三径，烟树苍苍暗一丘。莫向梁园重怀古，歌钟凄断使人愁。
思乡,想家,雪夜,萧条学舍石城阴，夜雪当阶一尺深。二水空洲迷白鹭，半山高寺失青林。闭门只合书灰坐，觅句还思拥被吟。却忆故园亭子畔，红梅花发照瑶琴。
闺怨,哀伤,秋闺词,一曲哀筝感素秋，梧桐落尽碧溪头。御沟叶上谁题怨，锦字机中自织愁。纨扇恩情空望望，鲤鱼书信更悠悠。双星不到银河近，风浪遥于隔十洲。
怀人,想家,和毅伯见寄,欲问故人归未归，江湖不见雁南飞。青云未上辞乡国，白璧无因困褐衣。客里书来行李滞，江南春尽落花稀。倚门望断山川远，我却疑君此策非。
山水,哀伤,登大慧寺逌然台是日杜鹃鸣于北都,驱马出城阙，置酒临高台。高台见百里，坐望西山隈。云气何飘飘，仿佛接蒿莱。前有芳树林，清阴郁徘徊。飞鸟遗之音，宛转悽以哀。杜鹃非北羽，谁遣从南来。常恐商飙发，使我脩兰摧。长歌行路难，感激伤中怀。
思乡,想家,陪诸君会史馆园,名园霁宿雨，春日正和柔。花香泛草际，竹影摇清流。鸣禽自往还，游鱼时沈浮。出门市朝喧，爱此林亭幽。况陪君子宴，飞斝更相酬。亦有佳人携，艳歌青眉愁。佳人足娱适，远思何夷犹。故乡去千里，野堂临溪头。梦寐别四载，南望无时休。王粲昔从军，登楼以销忧。今予岂不然，每到终迟留。
思乡,想家,寄石头陈芬阁,别却凫鸥事楚游，洞庭阅尽一帆舟。笑将习懒耽间者，阑入嚣尘杂遝俦。鼓角惊残还里梦，云山引去望乡眸。他年草就归来赋，求友莺声啭石头。
怀人,流泪,扫墓有感寄东谷唐仲暹先生,去年寒食关西过，今岁清明浙左归。泛梗怕逢时改火，扫松哀极泪沾衣。山花恨里红成阵，暮草愁边翠作围。自怪春光相触忤，诗怀难与故人稀。
思乡,想家,题还轩,老去情枯道自肥，大刀破镜露全机。山边湖水无行路，枝上春禽亦倦飞。半夜舟移空壑在，故乡家是昔人非。炷香阅遍楞严义，坐看烟消一缕微。
思乡,想家,重阳,几回客里度重阳，五岭兹辰望故乡。薏苡肯将归上国，丹砂不为向炎方。竹林客散应多暇，菊径花繁尚未荒。待得明年还上国，登高宠锡酒千觞。
思乡,想家,离维扬,不为鲈鱼忆故乡，只缘心事近重阳。鬓丝添得三分白，空被黄花笑一场。
思乡,想家,其四,华年渺渺水东流，飘泊人如不系舟。剩有长条绵远思，更无飞絮伴清愁。暗摇尘影堆诗卷，懒送乡心入酒楼。佳况每从枯淡转，春风又到御沟头。
思乡,想家,答研孙,相逢吾与子，风雨黯虚堂。意气摧愁病，诗歌接混茫。读书忧太苦，入世忌能狂。千里沅湘路，镫前说故乡。
咏物,想家,燕,三月巢干雏未成，茅堂来往日营营。说残午梦千声巧，剪破春愁两尾轻。宫柳阴浓金锁合，水芹香细绿波晴。画阑十二无人倚，一半梨花一半莺。
怀人,思念,寄王祥季昆,右军孙子总奇才，一别俄惊秋又来。冠佩正宜朝凤阙，钓竿未许老鳌台。云昏野寺疏钟断，潮落寒汀野鹤回。咫尺相思不相见，渴心吟望欲生灰。
山水,想家,游惠山,泛舟过梁溪，芙蓉水初冷。折芳渡瑶涧，访竹缘修畛。飘然陟崇冈，远目时一骋。川原入遐瞩，一一意先领。虚壑度松声，阴崖落云影。秋草荒历山，露叶垂舜井。湛陆宅久墟，榛翳道全梗。访古情弥切，怀贤意方永。下寻漪澜堂，因访招提境。扫地焚名香，汲泉试新茗。顿觉心源清，岂惟棼务屏。重期望太湖，飞步登绝顶。
怀人,想家,九日怀故人留燕京者,青山淡伫半帘雨，碧树婵娟一院阴。醉舞狂歌前日事，微吟浅酌此时心。菊花尽晚秋有味，枫叶尚彊霜著林。万里故人关塞隔，宾鸿应有寄来音。
思乡,想家,和岑岩起见寄,一别江皋能几时，相从鸥鹭久无依。楼前流水常东去，塞上征鸿又北归。交分每传双鲤信，乡心同望白云飞。孤吟长啸无俦侣，惟向清宵共月辉。
思乡,想家,其四,乱竹残烧外，寒山归鸟边。春光生雪后，客思起灯前。世路空双鬓，花开又一年。不堪望乡处，孤剑倚长天。
怀人,思念,寄同寅周布政,名藩共说广西东，比却中州势更雄。署列三司尊省宪，疆连五筦壮提封。承流宣化空惭我，易俗移风政赖公。无限相思山水隔，几时冠盖可相从。
思乡,想家,买山石航海有怀故园,它山移却伴疏篁，磊砢坚于百鍊刚。斸地尚馀苍藓篆，傍栏偏映紫荷囊。湿云矫矫飞还凝，煇凤亭亭舞复翔。竹弟石兄应共语，故园那得负风光。
田园,想家,元日书事效刘后村 其一,愁早无端到小斋，问愁谁送与谁媒。残年原未将愁去，不是新年别带来。
思乡,想家,其二,少年抛翰墨，笑入五陵场。一剑横秋色，千金去故乡。韬钤分禁旅，节钺奠夷荒。何意将军树，风残一夜霜。
怀人,思念,将为鄞江之游先寄正仲三首 其一,相思不在远，道地一来难。残月中峰见，疏星半夜看。江湖青草远，风雨小窗寒。鄞水饶鱼米，何由得共餐。
悼亡,怨恨,哭姚江邵徵士昂霄,三黄沦丧后，姚水久萧寥。绝学不终替，夫君胡早凋。古松馀历算，白眼骂文妖。十载别离恨，芳魂何处招。
怀人,哀伤,寄乐天,闲夜思君坐到明，追寻往事倍伤情。同登科后心相合，初得官时髭未生。二十年来谙世路，三千里外老江城。犹应更有前途在，知向人间何处行。
思乡,想家,其二,驱车万里向殊方，极目邛崃路渺茫。官舍烟云邻越巂，人家风土杂夷羌。绮琴曲里挑新寡，鼙鼓声中忆故乡。丙穴由来鱼不乏，八行书札莫相忘。
送别,想家,送人归江宁,楚客忆乡信，向家湖水长。住愁春草绿，去喜桂枝香。海月迎归楚，江云引到乡。吾兄应借问，为报鬓毛霜。
思乡,想家,西曹秋思,雪尽松寒喜未凋，故园万里讵云遥。中原刁斗依青啸，南国梅花碎玉箫。塞马夜阑齐饮水，鲸鱼月出各吹潮。风烟岭表晴无恙，不使明时缺老樵。
怀人,想家,依韵和子聪见寄,尝念饯行舟，风蝉动去愁。独登孤岸立，不见远帆收。及送故人尽，亦嗟归迹留。洛阳君更忆，宁复醉危楼。
思乡,想家,鳞山秋思,山馆初寒陨夜霜，径边残菊剩丹黄。石塘鱼躣欢明月，水槛鸦啼眷白杨。一壑已甘贫亦足，故园翻是老难忘。千峰路邈寻津寡，小洞三珠只自芳。
思乡,想家,中秋山间观月,月出云开天宇閒，幽居真赏异尘寰。冰轮孤挂夜千丈，玉露密零秋一山。莫望乡关起愁色，胜居沙漠惨离颜。桂娥应恨无佳句，不识幽人到老閒。
战争,失意,北栅口,孤城颓废没荒榛，白日寒多不见春。穷巷未消连夜雪，残镫还照隔年人。关门自古通沙漠，边塞而今尽仆臣。城下将军无所事，相逢一笑劝杯频。
怀古,喜悦,览古诗十首 其一,弱冠厌经学，夙抱四方志。慷慨少年场，游谈古人事。列国称豪雄，翩翩公子四。并负绝世资，矧藉王公位。而何多穷交，不弃抱关吏。揽辔骄顾盼，抱剑同寝寐。筹画总若神，肝胆良可视。踊跃赴人急，汤火敢言避。斯人忽千秋，末由一附骥。结客固有心，食贫乃憔悴。
战争,流泪,其七,频年讨北虏，往岁征南蛮。七年六出师，师出无空还。将军尽封侯，铁券誓河山。白衣领荫袭，立在执戟班。先朝麒麟画，位次迥莫攀。功疑古惟重，此义故不删。君恩实浩荡，感泣徒潸潸。诸公固当尔，而我独何颜。
田园,喜悦,村舍,几村桑柘远相连，村北村南小渡船。茅屋有缘临水住，闲身无事看山眠。孤林欲暮鸦争树，一雨及时人种田。昨夜邻翁喜相报，今年依旧是丰年。
闺怨,想家,春闺,朝来灵鹊绕檐鸣，果得云笺慰远情。但说别来长见忆，归期依旧不分明。
山水,想家,登鄱阳寺阁,寺楼闲纵望，不觉到斜晖。故国在何处，多年未得归。寒江平楚外，细雨一鸿飞。终敩于陵子，吴山有绿薇。
思乡,想家,闻角,风静周庐夕，营门角起愁。不须三弄彻，对月泪先流。杨柳飘还合，梅花落未休。乡心已无限，何必在边州。
思乡,想家,尝蟹,故园霜落暮秋时，酒绿橙黄蟹正宜。今日持螯仍大嚼，不堪回首起遐思。
闺怨,哀伤,玉楼春 闺情,氤氲绿篆浮香鸭。睡起午窗开镜匣。纤纤素手整云鬟，银粉淡消红映颊。双峰锁翠眉愁压。拈得金针还倒捻。东风肠断少人知，慵看花间飞蛱蝶。
思乡,想家,其二,簿书尘里见清扬，握手论心味更长。何日山林共归去，故园花竹可游藏。颜徒自乐一瓢饮，汉殿争陪万寿觞。马革裹尸成底事，要须高卧到羲皇。
怀人,思念,过夏口寄恽君,君居楚城里，我傍楚城过。相思连夜发，无柰是江波。
山水,想家,登姚奥岭望家山有感,已作一宿客，渐为千里人。吾亲白云下，回首一沾巾。
思乡,想家,其二,故园荆树隔三株，虎口知能脱得无。怕听荒鸡啼晓月，断人乡梦易模糊。
思乡,想家,登仲宣楼,蜀吴舟楫槛前经，万里乡心杳不扃。莫问兴亡异时事，满川斜日下空庭。
怀人,思念,答朱孔阳见寄,岭外梅曾寄一枝，正逢彭蠡雁飞时。傥问丹成何日去，朱明洞口最相思。
思乡,想家,归自任家湾,春尽偶然归故园，紫藤花映竹篱门。客中况味多艰苦，为对慈亲不敢言。
思乡,想家,恼春,门外风沙恼乱春，闭门且似谷居人。火圆茶乳铿铜钵，墨滑烟毫引素筠。身世醉多便泛蚁，故乡书远仗修鳞。帝城三月无花看，丝柳绯桃未簇新。
怀人,孤独,寄怀唐子瑞,萧寺秋深冷石门，山人寥落卧松云。黄花芳砌临风看，玄鹤鸣皋傍晓闻。楚醴醉来空作客，商□□罢正思君。何时彩笔开缃帙，花下鸣琴共夕曛。
咏物,想家,杨花,二月韶光丽，迎来满路花。迎风身更活，弄日影偏斜。一径余春意，三分逐水涯。笑他飘泊甚，到处即为家。
怀古,哀伤,咏史诗 灞岸,长安城外白云秋，萧索悲风灞水流。因想汉朝离乱日，仲宣从此向荆州。
思乡,想家,春晚,行乐连三月，渔樵亦醉吟。桑麻须日力，花絮识春深。飘泊惊时变，文章信陆沉。故园渺天末，无限欲归心。
怀人,想家,寄友人读书西山野寺,扰扰红尘地，思君在翠微。游人不到处，幽鸟亦忘机。碧草摇书带，秋风脆芰衣。竹窗休早掩，时有白云归。
山水,孤独,游同安寺,郭内那知草色新，道人庭宇别藏春。高榆风度青含荚，艳杏雨馀红退唇。茗碗薰炉清有致，禅天金地夐无尘。裁诗得句如拱璧，不费咸阳设九宾。
怀人,思念,寄谢何东道,故人违我久，千里慰相思。尊酒成山瓮，笼鹅到墨池。青山荒草径，暮雨落花时。赖有春洲雁，南来可寄诗。
思乡,想家,夜抵范丈人庄,谁道生还亦偶然，乡心不禁涕双悬。路从燕市三千里，人似苏卿十九年。月黑枫林疏出火，霜消茅屋晚炊烟。预愁身贱虚劳问，形影相将转自怜。
怀古,想家,东归晚次潼关怀古,暮春别乡树，晚景低津楼。伯夷在首阳，欲往无轻舟。遂登关城望，下见洪河流。自从巨灵开，流血千万秋。行行潘生赋，赫赫曹公谋。川上多往事，凄凉满空洲。
思乡,想家,宿建昌县,昨夜秋风起，凉生竹树间。乡心黏短梦，客路挂丛山。身比猿猱健，情随鸥鹭闲。乱蛩吟不住，添我鬓丝斑。
怀人,想家,再过梁山泊有怀观志能 其一,故人同出不同归，云水微茫入梦思。记得题诗向芦叶，满湖风雨似来时。
怀人,想家,暮坐偶成兼忆洪大,云冻长空万籁收，暮烟凝碧入层楼。千林野树森霜气，半榻青灯冷月钩。雁去诗成难寄远，夜寒酒薄不降愁。故人一别无消息，回首燕台天际头。
思乡,想家,病起示舍弟韬汝,三秋卧病叹支离，冷雨幽窗祇自悲。换得衰颜惊鹊镜，移来废砚触蛛丝。暂抛世累钟残后，顿起乡心叶落时。莫道身慵生事减，池塘犹示惠连诗。
思乡,想家,智海化士乞颂,乞食山城归帝里，毗耶钵饭香而美。莫念故园桃李春，更参上国西来旨。
闺怨,哀伤,其二 奉和鲁望叠韵吴宫词二首,枍指替制曳，康庄伤荒凉。主虏部伍苦，嫱亡房廊香。
田园,惊讶,侯村夏日即事,睡足西窗日尚留，起来推枕强梳头。一川麦浪荒村远，满院松阴野寺幽。徒见衣冠惊俗辈，空教文字迈时流。朱门欲谒谁青眼，拟向溪边买钓舟。
思乡,想家,九日书怀,客鬓同秋老，乡心逐雁飞。重阳今日是，三径几时归。篱下多黄菊，门前少白衣。无人慰岑寂，独立对斜晖。
怀人,失意,寄题程氏春风亭,独对寒檠事短吟，有怀偏向故人深。却因华扁生新感，惆怅春风万古心。
思乡,哀伤,金粟径,桂乃山之幽，胡为在原野。迢迢越溪渚，密密敌椽瓦。开时仗好风，香气自飘洒。最惜浪游子，采摘辄盈把。真隐岂用招，匪类必久假。悠然伤我情，婆娑咏其下。
思乡,想家,下纹溪过渡调士敬,肩舆出山星已繁，寒月堕影金波翻。钟声木杪寺门远，灯火渡头人语喧。浅滩阁舟弄水戏，曲坞问路随乡言。人生此乐亦不易，风景何如君故园。
田园,想家,唐村买杉为椁南浔买杉为棺戏作,一出四旬归，身谋喜不遗。歌方想原壤，谶复合龟兹。厚薄惟求称，死生难预知。桐棺三寸窆，亦足矫茶毗。
怀古,哀伤,咏史 杨恽,请君邯郸舞，听我弘农曲。本是田家人，误窃封侯禄。贵盛难久居，终然手反覆。南山有旧业，披榛撒戎菽。苗稀草荒秽，欲锄力不足。归来日已夕，一醉酒新熟。歌罢即长眠，悲苦过于哭。
怀人,思念,寄陆子,白鹭三洲远，青山万树低。相思惟梦到，夜夜凤台西。
思乡,想家,还乡遇雨早眠，十一日黎明作,长路暗车尘，年光催旅人。颓云负郭晚，微雨故园春。邑犬不吠夜，邻鸡初向晨。烽烟怀往岁，欲涉道无津。
思乡,想家,夜宿,下马邮亭已夕阳，倦行偏讶去程长。雪侵官道埋僵柳，火入荒园烧宿桑。枣子酒香愁易醉，豆儿饭滑惬初尝。藜床苇席风如水，清梦何因达故乡。
田园,孤独,病中挽周桐村,药物兼旬兀病身，挽輀独后北邙尘。江湖隔眼灯前泪，生死通心梦里人。古谊高怀留健羡，遒文细字忆精神。他时容展孤坟拜，风雨桐村宿草春。
山水,想家,登汤山晚眺,茫茫百感此胸中，极目天涯劫烧空。危堞远迷春树碧，夕阳乱逐晚潮红。江山凛冽余兵气，壁垒荒残吊鬼雄。万户疮痍犹未复，时和扇暖藉春风。
思乡,想家,登西楼二首 其一,林际虹霓挂晚晴，西楼无事翠烟横。荷花半落水风远，桂子欲飘山月明。黄卷久忘尘世事，白云犹动故园情。无端最是城头角，频作凄凉塞上声。
山水,失意,游潜峰,久留舒子国，惯作北门游。山远三峰出，溪长二水流。
怀古,想家,安阳道中览古,翠?度安阳，秋暄晓露瀼。韩陵一片石，昼锦数间堂。建置相还邺，军期项与章。考寻閒按辔，要务让农桑。
田园,想家,村中逢老人二绝句 其一,八十村翁独倚门，子孙逃尽一身存。自言耕凿无筋力，朝夕充肠是草根。
思乡,想家,八月十五夜,蛮方今夜月，儿女集樽前。迢递思乡国，团栾敞客筵。塔光云外隐，菱角雨中牵。不寐缘何事，相将话昔年。
思乡,想家,吊客墓,谁谓白日恩，不及黄蒿门。蒿门闭白骨，闭骨不闭魂。蘼芜棘棘草，自结酸楚根。兔丝女萝花，自结幽魅婚。胡为四方志，守彼三尺坟。岂无南来辕，双轮日翻翻。岂无北上驹，四蹄日奔奔。魂予何不归，人各怀故园。故园虽可归，不如归本元。
怀人,失意,寄隐阁春兴,小阁逶迤近水渠，萧条不让野人居。惟将药裹供多病，不为花飞忆敝庐。懒散江边清梦稳，交游天上故人疏。亦知衰晚甘沦弃，世事浮云任卷舒。
闺怨,哀伤,长门怨（一作相和歌辞 长门怨 一）,天上何劳万古春，君前谁是百年人。魂销尚愧金炉烬，思起犹惭玉辇尘。烟翠薄情攀不得，星茫浮艳采无因。可怜明镜来相向，何似恩光朝夕新。
战争,想家,其二,舟楫西行款政声，晏游酣下寿康城。春林带雾楼台隐，叠嶂藏风松桂生。陆里耕桑连万井，戍楼烽火熄诸营。长官杯斝疑投水，漱玉寒泉到海清。
怀人,思念,谢李布政文英以字帖药方见寄,政闻左辖振条纲，忽寄书来喜欲狂。字向池边添妙法，医从肘后验仙方。十年契阔情如旧，两地相思意不忘。会面湖藩须有日，片帆行拟下沅湘。
悼亡,愁绪,哭康裕卿五首 其一,摇落龙蛇岁，天南坠客星。寒灯孤月白，遗冢万山青。永闭高人宅，谁题处士铭。伤心旧朋辈，十载递凋零。
闺怨,哀伤,怨诗行,忠臣不可为，良臣不可求。李牧却秦师，功多竟不侯。朝谗进郭开，夕骨委荒丘。千金卖社稷，举宗托仇雠。蒙恬破匈奴，挟箠河南收。长城五千里，雉堞如云浮。赵高从中制，片纸下沙丘。扶苏掩袂啼，一剑死阳周。合若投胶漆，弃若覆水杯。捐脰非所难，谁为终国忧。我欲寄此曲，此曲多悲思。今日乐相乐，别后莫相疑。
思乡,愁绪,其二,漫将呼吸辩存亡，一笑清风万古长。野史近添高士传，里儿争识郑公乡。心空止有愁肠在，身死犹闻侠骨香。夙习破除除不尽，待君林下更商量。
思乡,想家,当虾?行,日月扬光华，云汉垂文章。五岳高摩天，江海百谷王。周孔圣有作，大雅岂沦亡。曲士徒嗷嗷，此道非所详。嗟予滞末位，慷慨志四方。左伏吴越波，右以笞中行。立发而虎视，厉马抚干将。吾谋适不用，驾言归故乡。
怀人,哀伤,钟子建才美而文有怀高云白之作社中人为和章余亦步韵二律代高子赋答二首 其一,芳树亭亭玉不如，思君何事久离居。岂怜蝴蝶迷庄子，难得蒹葭倚太初。对镜远山朝霭霭，入弦流水夜徐徐。不须帝子临湘渚，别有愁怀渺矣余。
闺怨,哀伤,怨诗楚调示庞主簿邓治中,天道幽且远，鬼神茫昧然。结发念善事，僶俛六九年。弱冠逢世阻，始室丧其偏。炎火屡焚如，螟蜮恣中田。风雨纵横至，收敛不盈廛。夏日长抱饥，寒夜无被眠。造夕思鸡鸣，及晨愿乌迁。在己何怨天，离忧悽目前。吁嗟身后名，于我若浮烟。慷慨独悲歌，钟期信为贤。
思乡,想家,次韵李商隐无题,飘飘身世一虚舟，去住还应作远犹。事业有时能破蔡，功名无意愿封留。牛羊落日三山路，鸿雁西风二水秋。怅望不胜频吊古，故乡何日大刀头。
悼亡,想家,哭李给谏,山中愁未了，走马哭孤臣。白发随江水，青云逐塞尘。史留忠愤疏，天丧老成人。幸有绨袍在，年年渍泪新。
思乡,想家,歌风台,炎精自天启，黄屋凌空开。富贵归故乡，遂筑歌风台。佳人弄瑶瑟，故老持金罍。酒酣自击缶，浩歌何雄哉。飒爽龙虎姿，旷荡风云怀。顾谓万岁后，英魂尚归来。回首望彭城，孤台亦崔嵬。百战功不成，千载令人哀。
战争,想家,次韵尹潜感怀,胡儿又看绕淮春，叹息犹为国有人。可使翠华周宇县，谁持白羽静风尘。五年天地无穷事，万里江湖见在身。共说金陵龙虎气，放臣迷路感烟津。
思乡,想家,宿范东生池上,白下思千里，吴门到一寻。预知片榻上，缓我故园心。良夜不复寝，清霜时在襟。除将杯酒外，直许是长吟。
思乡,想家,其二,我忆炎洲好，乘秋返故乡。鹧鸪长向日，桂树不惊霜。别酒愁燕市，征车苦太行。青云君已达，应自惜圭璋。
战争,想家,题辛仿苏齐河晚渡图 其一,铃驮音飘劳者歌，关山气冷见黄河。征人箧有云郎砚，愁涴波痕皱面过。
咏物,想家,子规,一声啼破万山云，我正思归自喜闻。莫向贵人庭树下，王孙金弹不饶君。
怀古,想家,咏史,代马必死战，韩卢必死猎。万族虽有殊，受性固莫夺。君看伏波翁，心火老不灭。万里战壶头，赤手拥马鬣。前言一朝酬，英气半途折。海南纪铜柱，城西埋石蕝。所以高世人，甘守田园拙。梧楸老归梦，桑梓借馀热。人生贵适意，似用生分别。为问泽车乘，何如水鸢跕。
思乡,想家,朋酒,朋酒朝朝乐，乡心夜夜愁。朱云难作吏，宋玉易悲秋。陵谷何曾改，田园未可求。南来几鸿雁，亦为稻粱谋。
怀古,愤怒,金陵怀古,龙蟠虎踞石头城，今古英雄几战争。遗恨六朝何处是？江声犹抱不平鸣。
怀人,想家,次韵子敬怀王子庆往吴中（王力购晋帖）,阖闾城郭填姑苏，吊古登台百感俱。秋水远随鸿影没，江云长傍客帆孤。吴时花草于今在，晋代风流绝世无。别后故人须有得，已应怀宝问归途。
思乡,想家,寓泉之安溪,已恨逢人语不通，更堪烟岭隔千重。山城纵是如花好，海雾终愁似墨浓。远信断无鸿可寄，故乡惟有月相逢。閒于荔绿蕉红处，步屧时留到晚钟。
思乡,想家,其三,长江淡淡树疏疏，扫却闲庭即故居。虫入暗床频促织，萤穿虚壁屡翻书。破除暮色惟荒菊，荐送秋华有嫩蔬。料得故园分社酒，小苞青橘四腮鲈。
思乡,想家,其七,平生爱慕程文学，一见浑如骨肉亲。侨寓厌听芦叶雨，故乡未老蕨芽春。骚坛高筑成勍敌，佛屋相依结近邻。大小溪头田百顷，山鸡野鸭未为贫。
怀人,想家,寄罗履贞兼柬谢君绩,烽火平安月正中，思君长倚翠楼东。儒生忧国灯前泪，壮士封侯马上功。半榻松风看草檄，一庭花雨坐调弓。谢庄文采江东少，青竹题诗想最工。
山水,想家,游庐山将归有作二首 其一,绕砌流泉响佩环，翘鸱宫殿隐仙山。老难遍踏山中胜，且看轻云薄雾间。
思乡,想家,舟中即事,风捲黄河两岸沙，中流艇子一时斜。故园柳絮应飞尽，河北行人见雪花。
悼亡,失意,哭二兄 其一,六旬过二年非夭，老马为驹事可嗟。快意黄金随手尽，回头白日向西斜。宣城博进催官牒，蒿里新坟泣暮鸦。惆怅秋风吹葛帔，遗孤谁抚乐安家。
田园,想家,答周以农（原注：平阳睦源人，号稼村。）,一灯细语煮茶香，云影霏霏满石床。万里梦魂形独在，十年诗力鬓俱苍。山空络纬悲秋雨，水落蒹葭足夜霜。未会漆园观物意，酒阑犹发次公狂。
思乡,想家,和杨炯伯见赠,种瓜何地是青门，愁见濛濛八表昏。芳草故乡春闭户，落花寒食夜开樽。荒鸡鸣处谁能舞，旧燕来时我尚存。雨后不知山径滑，迟君双屐印苔痕。
思乡,想家,云山,京洛云山外，音书静不来。神交作赋客，力尽望乡台。衰疾江边卧，亲朋日暮回。白鸥元水宿，何事有馀哀。
怀人,想家,友人郑锵客久不归却寄,远游欣抚一张琴，曲尽宁无百感侵。白发倚闾慈母泪，华笺择句故人心。幽寻不必题凡鸟，卧病犹能赋上林。明日柴关谁复扫，莫教天外叹秋深。
思乡,想家,发太原,青烟一点望依然，马首苍茫又著鞭。此地空斟桑落酒，故园已过菊花天。薄游岁月清霜候，归路关山黄叶前。惟有离心汾水上，应随秋雁共年年。
思乡,想家,秋夕寓居精舍书事,叶满苔阶杵满城，此中多恨恨难平。疏檐看织蟏蛸网，暗隙愁听蟋蟀声。醉卧欲抛羁客思，梦归偏动故乡情。觉来独步长廊下，半夜西风吹月明。
思乡,想家,九日道中,一年两度涉淮黄，扰扰缁尘染素裳。衰柳共怜残鬓短，闲云应笑客程忙。南归无分吟风月，北去先愁饱雪霜。孤负故园丛菊好，不知今日是重阳。
怀人,思念,怀汪进士（煜）,人日梅花落，怀君过岭时。安床红豆厎，日日坐相思。
闺怨,想家,古采莲曲,长安女儿淑且浓，日日采莲溪水中。笑插荷花照溪水，韶容欲与花争红。溪中荷花深几许，溪上时时闻笑语。红酣绿缛不见人，应在荷花更深处。归时夜凉溪水清，扣舷踏歌荡桨行。荷叶盖头花?鬓，溪上月明潮已平。
田园,喜悦,园居新秋即景镇日闲居懒不支，撩人秋色唤寻诗,阶前一叶生秋意，天际飞禽引远思。何处笙歌声隔院，数株梨枣子盈枝。今年田野收成好，却代穷黎一展眉。
思乡,想家,寄于仲宽,欲写乡书寄故园，行人已远意空存。举头忽见南来雁，个个随君度塞门。
思乡,想家,九日,去岁今朝侍北堂，今年此日寓闽乡。紫萸黄菊故园好，绿水青山客路长。对酒不堪成独酌，吟诗聊用写清狂。明晨喔喔鸡声发，何处登车何处航。
思乡,想家,金台早行,数村行过始闻鸡，星斗依稀月满溪。遥想故园人正睡，梅花影落小窗西。
思乡,想家,题蕺山僧竹阁,高阁俯人世，越香清古岑。林表山烟薄，竹多苔色深。露笋翻晓箨，云房生昼阴。天风自然来，明月照我琴。景豁谢幽事，竟日聆仙禽。佳言出奇观，清梵扬空音。子猷昔好此，故园今陆沈。眷然顾兹赏，萧萧生道心。
思乡,恐惧,登楼曲,登高欲穷趣，眺望反伤神。方悟冶游子，无地不宜人。
思乡,想家,其二,双雁南飞却欲回，朔风吹过望乡台。浅予道力怜儿女，深尔江云任去来。岭路辛勤逢月暗，离颜整顿为亲开。撑持已见衰无力，早晚相寻认死灰。
咏物,想家,云,漠漠沈沈向夕晖，苍梧巫峡两相依。天心白日休空蔽，海上故山应自归。似盖好临千乘载，如罗堪剪六铢衣。为霖须救苍生旱，莫向西郊作雨稀。
思乡,想家,其二,江南风雨见何曾，十日都无一日晴。晓起暂看新岁历，老来偏动故乡情。良辰美景须花柳，妙舞清歌待燕莺。喜有山林容我辈，共将诗酒乐文明。
咏物,想家,杜鹃,游魂变化事无涯，吴蜀相望万里赊。回首故宫归不得，声声啼血染山花。
怀人,喜悦,寄林子长教授,芹堂风景几经过，匝坐红蕖倚绿荷。下箸惯尝云子味，开樽仍费雪儿歌。官移催我离群去，梦境思君乐事多。雁足寄诗情未薄，却惭属和付羊何。
怀人,思念,八月十五日夜寄友人,故人音信绝，对月动相思。清露滴红叶，此怀当告谁。秋风广陵郭，正是望涛时。
思乡,想家,遥装夜,卷席贫抛壁下床，且铺他处对灯光。欲行千里从今夜，犹惜残春发故乡。蚊蚋已生团扇急，衣裳未了剪刀忙。谁知更有芙蓉浦，南去令人愁思长。
思乡,想家,其二,蒲酒觞开览揆辰，此生修短本前因。故乡旧雨稀同辈，天末晨星剩几人！敢拟灵光存鲁殿，同游衢壤作尧民。自惭樗栎终无用，居上由来望积薪。
战争,想家,旋师喜捷（一作平胡）,边服胡尘起，长安汉将飞。龙蛇开阵法，貔虎振军威。诈虏脑涂地，征夫血染衣。今朝书奏入，明日凯歌归。
山水,思念,游清源山道院,仙人有奇观，鸡犬白云里。春至桃花开，千枝映流水。星坛药草青，夜空丹光紫。天上期鹤笙，人间识岛履。伊余倦俗流，千载困泥滓。久矣期大还，乘风一来此。金书启真秘，石洞洗玄髓。河车信可营，心期羡门子。
战争,想家,从军行,茫茫塞月笼寒雾，万里征人不知数。年少难消壮志多，精锐连营肃貔虎。从军何日见军回，但见日日长淮雨。烽烟散漫满路岐，边声飒飒秋风起。天涯荒草马成群，放去弯弓乱飞舞。夜深更听胡女歌，古来白骨多于土。
田园,流泪,偕友游秦人洞值雨宿洞前村舍,烟雨空濛走洞口，村舍山光摇户牖。层蹬嵯峨穷追攀，长吟相看相携手。坐听孤猿啸流泉，猿声啾啾泉涓涓。秦人不放桃花出，东风一夜长苔鲜。明朝人事便陈迹，醉过春华谷雨天。
思乡,想家,复和怜字韵二首 其一,拟归林下度馀年，底事天公不见怜。新岁已惊青鬓换，故园还想绿阴连。敢萌痴意贪非据，但欲冥心任自然。今日有谁闻此语，祇应白石与清泉。
怀人,思念,寄吕用宾县尹,烽燧年来暗不消，溪南剑气夜干霄。共欢百里尘初静，犹恨诸酋首未枭。剪烛西窗山市雨，移舟南浦海门潮。桐边定见尹明府，为寄相思道路遥。
思乡,想家,目极南山同前,南山山下水源深，淘出慈孙孝子心。几处邱原青草合，万株桑梓白云阴。望乡台古情偏切，昼锦堂高梦亦寻。不道当年何驸马，朱门清夜月沈沈。
怀人,思念,寄许仲贻,问讯幽人白下踪，若为清世不相容。几回对月思玄度，安得披云见士龙。落日横塘折杨柳，秋风南浦梦芙蓉。相思满目烟波远，吟到新诗手自封。
山水,恐惧,登太和山天柱峰,策杖陟峰顶，羽人启金扃。冥心观元化，彷佛见岳灵。历历指九区，苍苍辩四溟。陵谷若波涛，微茫讵可形。群动争飞奔，大运无留停。仰视浮云征，空虚安可升。眇焉此浮骸，何堪为列星。愿留不死乡，炼骨引熊经。
思乡,想家,其二,久宦空嗟江海身，故园今见岁华新。吴宫柳色寒烟里，不及长安易作春。
思乡,想家,张户部伯邻宅同郭仪部方尚宝夜集,菊觞宁厌数，骑马屡过门。结客多同舍，看花似故园。月高燕市路，砧近汉宫垣。不有中郎酒，谁堪秋思繁。
田园,失意,泰和刘氏沙村江楼,胜地环江渚，楼居俯岸沙。夐吞银汉窅，高傍碧空斜。曲径低飞鸟，长波漾落花。青藜宵隐映，翠竹晓交加。林影侵书幌，川光上钓槎。汀寒浮月露，山晚护云霞。眺远晴偏适，临清景更佳。桃源仙客境，栗里逸人家。一自登朝著，空惊历岁华。昔时游赏处，惆怅隔天涯。
思乡,想家,重阳,插帽黄花满，供人笑口开。频年凄雨梦，此日故园杯。得酒閒须醉，吾亲健未衰。登高何处便，咫尺有城台。
思乡,想家,玉楼春 山楼（见《林下词选》、《昭代词选》）,山影入楼刚尺许。堤柳阴浓吹作雨。帘低不碍野云飞，窗小只容憨燕舞。又看明月松梢住。渔梦江边无觅处。白鸥期我且休归，故园自有莺花主。
战争,想家,其六,天山一夜雪漫漫，虏去营空战血乾。十万征人回马首，天边烽火报平安。
咏物,想家,雪,雪暗穷海云，洒空纷似露。朔风吹故里，宛转玉阶树。孤妾调玉瑟，早寒生锦衿。况君张罗幕，愁坐北庭阴。
悼亡,思念,哭罗沧来 其一,异地逢君白草中，相思解渴潞河东。珊瑚笔秃难为腕，翡翠裘残不禦风。漆断千年音歇绝，铜埋百代字消融。今朝抚玩人何处，一点昏灯四壁空。
山水,想家,登蕺山,晚步蕺山上，休辞脚力穷。八松不碍眼，万里欲乘风。逸兴浮沧海，高歌彻太空。羲之不可见，犹得想胸中。
战争,想家,奉次许宗鲁中允九月二日居庸佛阁同仇将军登宴二首 其一,绝域烟沙莽白登，凭高风日快虚澄。烟烽万里元秦塞，王气千秋自汉陵。北伐声威方电迅，西来将士已云蒸。危关岌嶪青莲宇，看取三军剑舞腾。
怀人,失意,屠纬真访睿父参知历朝真诸洞壑暂憩葛陂寄声盛氏兄弟渴欲不佞一过从乃余自临安归纬真发逾月矣赋此寄讯且期再至同入天台雁宕为汗漫之游,洞口君携赤玉虬，湖堤余跃紫骅骝。四愁明月歌平子，八咏寥天问隐侯。上苑雕龙群彦绝，中原逐鹿几人留。桃花万树仙娥近，为报屠郎续旧游。
思乡,想家,发古塘,秋风篱落菊花黄，满眼江山似故乡。投老无家真可笑，长年为客尚能狂。青苔蚀尽床头剑，白日消磨镜里霜。闻道中州凋弊甚，忘机不解说凄凉。
思乡,想家,晓感,晓鼓鼕鼕星汉微，佩金鸣玉斗光辉。出门各自争岐路，至老何人免是非。大道不应由曲取，浮生还要略知机。故园华表高高在，可得不如丁令威。
山水,想家,游花山,花山秀滁阳，不在琅琊下。空谷封白云，自昔游者寡。东风三月时，牡丹映山赭。我来属春去，残枝绿潇洒。品色验根荄，采之忽盈把。慇勤愧良朋，行厨劝杯斝。一笑各尽欢，顾景不能舍。归舆倚微醺，落日净原野。
田园,想家,回至泰阳村得家信二首 其一,乾鹊飞鸣绕路隅，长须迎望果持书。鸡豚本自无烦饷，七日山行惯食蔬。
思乡,想家,溧水步至观堂假宿一首,秋水理归棹，徒行向溧阳。林愁红日尽，山苦白云长。客影随他骑，乡心过野芳。喜看村馆近，聊得举孤觞。
思乡,想家,舟泊四会新路,新路维舟晚，江空客况清。人居临水语，渔火隔沙明。夜静虫声切，秋高雁影横。离家才两日，便有故乡情。
怀人,愁绪,七忆 其一 忆钱塘,平湖十里碧漪风，歌舫渔舟远近同。天竺雨馀山扑翠，海门潮上日蒸红。伤心花月随年换，回首闾阎委地空。白发故人零落尽，浮生怅望梦魂中。
怀人,失意,次韵芳洲见寄,地偏寡迎送，书至慰蹉跎。此世知音少，吾生可悔多。虚怀忘宠辱，遇物任谁何。未了山中约，期君难重过。
咏物,哀伤,莲花,影欹晴浪势欹烟，恨态缄言日抵年。轻雾晓和香积饭，片红时堕化人船。人间有笔应难画，雨后无尘更好怜。何限断肠名不得，倚风娇怯醉腰偏。
闺怨,想家,宫词 其一,自负婵娟入内家，谁知辇下即天涯。子夫不属平阳地，那得君王载后车。
思乡,想家,次韵李公择寄子瞻,青蒲一下复东来，拥扇西风满面埃。击柝自营何择地，餔糟同醉未须回。孤高振鹭瞻初下，淡泊婴儿及未孩。我亦漂流家万里，年来羞上望乡台。
思乡,想家,晚秋閒步,晚来閒步阅秋光，田上人家尽涤场。远浦寒波浮雁鹜，荒山落日下牛羊。客鬓已非当日黑，菊花空似去年黄。因听翁媪言音异，又复令人忆故乡。
思乡,想家,其三 负薪,烂柯人去隔存亡，一局棋终怆故乡。想得山中绝烟火，松花松子当乾粮。
思乡,想家,其二,常望乡山忆翠微，此来时节更春晖。林间怨鹤久招隐，花外啼鹃仍劝归。云似随人飞缥缥，雨如先道洒霏霏。回思仕宦平生事，六十三年始悟非。
思乡,想家,岁晏答王时行,越王台下草堂阴，万寿桥东流水心。天畔风云新岁晏，霜前梅柳故园深。黄巾乱后只茅屋，白社归来无橘林。摇落最怜王水部，近时生理戴朝簪。
战争,恐惧,大猎,圣主亲临讲武台，风沙漠漠阵图开。四山旗似晴霞卷，万马蹄如骤雨来。壮士晾鹰森勇气，将军射虎老边才。雅歌沮漆夸从狩，乐胜军前奏凯回。
思乡,想家,呈胡德器,相逢纵酒又连旬，醉倒谁知主与宾。舌在莫谈当世事，眼明仍是故乡人。不愁春与花俱减，但恨君如我更贫。淮上风烟随分好，他年准拟作比邻。
思乡,想家,公退书怀,昨者腾章奏发仓，今兹飞檄议驱蝗。四无告者仅一饱，七不堪中仍百忙。皦日自能临俯仰，浮云宁解制行藏。求田问舍亦何有，岁晚倦游思故乡。
思乡,想家,其六,鹍鸡厉其羽，玄鸟归故乡。日夕凉猋发，大火戢朱光。阴气驯以至，草木率焜黄。九六代为穷，龙战血从横。坚冰自有时，圣人戒履霜。
悼亡,想家,哭赵信庵 其一,祥云中屹祝融峰，秀出全材一钜公。银管曾提修国史，金戈几出策边功。九秋健羽横空鹗，万里威声当道熊。谭国为前冀国后，汗青千古玉玲珑。
闺怨,思念,春宫怨（一作周朴诗）,早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。
山水,孤独,游会善戒坛二寺,步屧豁云屯，行行又给园。水流不出户，鸟语自忘言。小坐松垂发，聊游草藉轩。戒坛搜异像，茶榜洗萦荪。
思乡,想家,除夜（庚辰） 其一,门掩千山黑，孤灯伴不眠。故乡在何处，今夕是穷年。住世真无系，为囚已自然。劳劳空岁月，得死似登仙。
思乡,想家,十六夜月不寐,瑶镜破疏枝，西风敞夕帷。流光岂不惜，圆景渐成亏。脉脉凭谁语，娟娟静自窥。故乡俱一点，含意暂教迟。
咏物,孤独,鹦鹉,堂上每云云，金笼久受恩。思山诚有意，对主忍无言。性比孤鸾洁，声殊百舌繁。云林如一去，应喜谢朱门。
思乡,想家,其六,陆宝山浮万木巅，苍藤茆屋锁寒烟。千年古迹藏灵气，百道飞虹落涧泉。往事消磨残梦里，乡心摇荡五湖前。生平故旧多星散，怅望音尘各一天。
咏物,想家,萤,微虫禀质有清光，踪迹难令暗室藏。车胤死来人堕学，秋庭终夜恣飞翔。
思乡,想家,其二,几年作客向蓬莱，一捻胭脂笑口开。想见故园春满眼，淡妆浓抹待归来。
怀古,哀伤,厓门怀古 其一,白昼冥冥烟雨霏，江山人事两全非。悲风落日寒潮急，独有云涛护宝衣。
思乡,想家,其二,一笑未易得，今朝岂偶然。故园方自适，我辈更相便。好月好花夜，不寒不暖天。莫辞拚一醉，为我棹觥船。
思乡,想家,潜山道中五日,客行仲夏逢佳节，地近东吴即故乡。思欲避兵犹寇乱，蓬心那解醉蒲觞。
田园,哀伤,宿药塘村,绿树柴门一抹村，鹧鸪啼处又黄昏。落花流水皆离思，行客凄然欲断魂。
田园,恐惧,冲寒过杨梅村遇雨,薄暮过荒村，茅檐护竹垣。人寒如鹭立，犬健作熊蹲。老树风前舞，浓云岭上屯。滑泥行不得，听雨倍消魂。
山水,惊讶,观泰山百丈崖瀑布,尽日水声中，还看匹练空。盘涡喧万马，削壁斗双虹。派抉天河落，源从月窟通。固知灵境异，融结骇神功。
思乡,想家,旅中卧病,秋来谁料病相萦，枕上心犹算去程。风射破窗灯易灭，月穿疏屋梦难成。故园何啻三千里，新雁才闻一两声。我自与人无旧分，非干人与我无情。
思乡,想家,九月六日早发新化,出郭问前路，度溪望千峰。晓雨送薄寒，碧嶂回秋容。人言秋思悲，我爱山色浓。归兴傥如此，宦情浑已慵。故园黄菊花，正及茱萸钟。佳节不负人，江海愧浮踪。
思乡,想家,王粹夫客淮上先归相寻不值诗以怀之,我来淮水上，君已解归舟。逆旅无长策，天涯总薄游。早辞征路苦，先见故园秋。漂母祠前过，因之双泪流。
思乡,想家,其二,自作登楼赋，常为入幕宾。疲驴应笑我，破帽尚依人。不学怜诸弟，长贫更老亲。那堪望乡国，第宅但荆榛。
思乡,想家,新茶（三月十三日）,夭夭雀舌变枪旗，旟旆旃旌忽四驰。槐火已登新鼎味，松风犹动故园思。森森苦口难追俗，脉脉甘津恐后时。何似当初陆鸿渐，莫将名字世人知。
山水,想家,登睦州环峰亭,月照空山杜宇啼，唤归渔艇夜天低。那堪又是双溪水，独上危楼十二梯。
战争,想家,其十二,江城朝夕闭，里巷绝人行。骄虏未归塞，凶渠犹弄兵。正须烽火息，早罢阵云横。胡孽将销蕴，吾君幸圣明。
思乡,想家,自信,自信平生懒是真，底须辛苦踏春尘。每逢墟落愁戎马，却听风涛话鬼神。浊酒一杯今夜醉，好花明日故园春。长安冠盖知多少，头白江湖放散人。
山水,想家,游石经寺,自锦官城踏翠回，山斋小荫暂徘徊。苍生怪我卧不起，白眼向人怀未开。穿洞浑疑无路转，沿江叠见有花开。迩来一洗愁无奈，放眼烟霞亦快哉。
思乡,想家,为牧仲题黄鹤山樵破窗风雨卷（卷首四字分隶书古田作）,风雨催黄叶，萧萧下敝庐。秋凉拥衣褐，老屋卷残书。远岫茫茫失，寒潮淰淰虚。故园饶此境，归思近何如。
田园,喜悦,田家即事,旧居东皋上，左右俯荒村。樵路前傍岭，田家遥对门。欢娱始披拂，惬意在郊原。馀霁荡川雾，新秋仍昼昏。攀条憩林麓，引水开泉源。稼穑岂云倦，桑麻今正繁。方求静者赏，偶与潜夫论。鸡黍何必具，吾心知道尊。
田园,想家,田家,田家无所具，客至惟鸡黍。厨下作新炊，门前备清醑。凉风吹户牖，高柳荫涂路。还家既不远，送上采菱渡。
思乡,想家,九日,不堪马上逢佳节，况是天涯望故乡。高会未容陪戏马，旧游空复忆临香。痴云黯黯方垂地，小雪霏霏欲度墙。犹赖多情数枝菊，肯留金蕊待重阳。
思乡,想家,其二,昼锦相辉入故园，连枝竞爽并高年。从前心事清如水，晚得幽閒不愧天。
怀人,思念,寄孟熙高隐,投老留京国，相思数倚楼。江山迷故郡，风雨送残秋。黄菊谁同赏，丹枫我独愁。西陵渡头月，遥驻木兰舟。
战争,想家,边警,万里边声报羽翰，朔方骚驿动长安。胡尘远逐关门暗，戎马频嘶铠甲寒。天意可无擒颉利，王灵终自斩楼兰。夜来烽火忧时切，蒿目中原带剑看。
思乡,想家,其九,穷巷屏人迹，开门见青山。青山似故乡，客子何当还。蟪蛄日夜鸣，绿树亦巳殷。白日驶西征，浮云不可攀。安得生羽翼，奋飞出玄间。
思乡,想家,其八,道里吾何能，托身承明庐。峨冠养深拙，清尘辟修途。驱马李陵台，望乡问长须。长须不能对，吾行益次且。羡君万里道，晴霞起襜褕。天山谅非远，椎牛植枌榆。
送别,想家,送赵侍御归上都,骢马五花毛，青云归处高。霜随驱夏暑，风逐振江涛。执简皆推直，勤王岂告劳。帝城谁不恋，回望动离骚。
山水,惊讶,游武夷山,少读封禅书，始知武夷君。晚乃游斯山，秀杰非昔闻。三十六奇峰，秋晴无纤云。空岩鸡晨号，峭壁丹夜暾。巢居寄千仞，鸿荒想羲轩。风雨蜕玉骨，难以俗意论。丹梯不容蹑，修蔓亦畏扪。溯滩进小艇，愧惊白鹭群。学道虽恨晚，养气敢不勤。宦游非本志，寄谢鹤与猿。
思乡,想家,偶晴,半月不出户，青苔没齿痕。乍暄虫出树，斜照马嘶村。刈穫空寒水，樵苏带夕垣。故乡知此候，山色满江门。
思乡,想家,其二 翠眉亭,谁安双岭曲弯弯，眉势低临户牖间。斜拥千畦铺渌水，稍分八字放遥山。愁霏宿雨峰峦湿，笑卷晴云草木闲。忽忆故乡银色界，举头千里见苍颜。
怀人,思念,寄麻姑仙坛道士,别后相思鹤信稀，郡楼南望远峰迷。人归仙洞云连地，花落春林水满溪。白发只应悲镜镊，丹砂犹待寄刀圭。方平车驾今何在，常苦尘中日易西。
思乡,想家,阊门访旧作,怅望吴阊百里余，故园兄弟日应疏。多年华鬓丝相似，三月春愁水不如。歌扇旧分桃叶渡，钓船今傍藕花居。扫眉才子何由见，一讯桥边女较书。
思乡,想家,宿武林禅果寺,囊书匣剑宿禅房，坐听更筹夕未央。绀殿香消灯影小，故乡梦觉雨声凉。候蛩戒夜秋将晚，征雁拂云天正长。默计客程成独喜，武平取次是程乡。
怀人,想家,哦诗夜坐瓶罍久空无以自劳寄吴兴赵司录江兵曹,诗成不直一杯水，年大常怀千岁忧。何须中令能强记，正要将军为破愁。故人久负丘壑志，公子欲寻梁宋游。相逢傥有蒲萄渌，肯向西凉博一州。
思乡,想家,俞希声置竹石于几案间名曰小山阴山阴吾之故乡不能无题,昔年曾在山阴住，不谓山阴到此堂。苍苔翠竹汝所好，白石清泉吾故乡。禹穴有怀游太史，鉴湖无复赐知章。张帆明日竟东下，雨过西兴树影凉。
田园,想家,辋川集二十首 华子冈,落日松风起，还家草露晞。云光侵履迹，山翠拂人衣。
送别,想家,鄂渚（一作夏口）送白舍人赴杭州,岂知鹦鹉洲边路，得见凤皇池上人。从此不同诸客礼，故乡西与郡城邻。
怀人,思念,八月十五日夜禁中独直对月忆（一作寄）元九,银台金阙夕沈沈，独宿相思在翰林。三五夜中新月色，二千里外故人心。渚宫东面烟波冷，浴殿西头钟漏深。犹恐清光不同见，江陵卑湿足秋阴。
思乡,想家,德兴山中 其一,石桥斜日万山阴，云满寒溪雪满林。独有梅花看不厌，江南春色故园心。
怀古,哀伤,台城怀古,清江悠悠王气沉，六朝遗事何处寻。宫墙隐嶙围野泽，鹳鹢夜鸣秋色深。
思乡,想家,次韵知郡登高言怀,莫向天涯说故乡，人身不似雁随阳。黄花满手空佳节，千里有怀如寸肠。为许功名酬圣代，不须愁绪付瑶觞。男儿不是闺中物，生则桑弧射四方。
思乡,想家,题山塘驿壁,辰溪三十里，乘晓到山塘。瘦马千峰雪，征人两鬓霜。路如斜谷险，梅似故园香。岁暮不归去，閒云笑我忙。
思乡,想家,玉山南楼对月,一自扁舟别故园，几逢明月不成圆。玉山今夜还逢月，依旧蛾眉到帐前。
怀古,怨恨,襄阳怀古,襄阳白面儿，惯唱铜鞮歌。汉水东流去，英雄可奈何。
怀人,哀伤,新春旅怀报东桥中丞,门径斜斜一半荒，钟山终日抱茅堂。春寒尚苦莺声涩，雪水新生鱼藻香。白鸟寄书三月到，青崖归梦十洲长。故人惟有逋翁近，未得篮舆探锦囊。
山水,想家,游西山海潮岩用前游韵二首（西山海潮岩在潮阳县。） 其一,梅雨初过浴佛天，寺门香拥稻花田。七层金碧消砖塔，万里风潮长石泉。楼观总含沧海气，江山还属太平年。劫尘屡换名僧尽，唤起閒云与话禅。
山水,哀伤,游西山见宝竹坡题名因书其后,衮衮中朝彦，何人第一流。苍茫万言疏，悱恻五湖舟。直谏吾终敬，长贫尔岂愁。何时枫叶下，同醉万山秋。
怀人,想家,简黎惟敬直阁兼怀梁柱臣中翰,抱病经旬独卧家，故人咫尺似天涯。愁添鬓改霜生镜，岁暮心惊雪作花。白日看云飞桂海，青藜然火直金华。清宵只隔宫城月，怅望西南五色霞。
思乡,想家,其六,巩华台上漾朝晖，天寿山南望翠微。白马吴阊看不得，乡心秋雁一行归。
思乡,想家,蒋湖寓园对月,青天挂明镜，辉光照我床。展转不能寐，起坐空徬徨。徬徨亦何为，曰思我故乡。瓶斋旧隐处，乃在茜水阳。廿年几播迁，渺渺天一方。回思手栽树，橘柚徒含芳。安得生羽翼，摩天一翱翔。
悼亡,愁绪,哭恭仲温,信敬谦勤德更纯，江湖风谊最相亲。曾知九要三玄髓，岂混重泉一窖尘。此日伤心亡我友，异时再面是他人。山中弟子怀师德，各剪生绡暗写真。
闺怨,想家,觐竺闺女,澹妆素抹旧罗衣，雅致天姿觐竺归。始信若耶溪畔女，何须珠翠馆娃妃。
悼亡,哀伤,哭邵梦弼广文 其一,云黯乌山旧草亭，抚床恸哭泪交零。百年天地收灵气，半夜词坛陨将星。挂壁哀弦今已断，隔邻长笛不堪听。茂陵死后多遗稿，剩有残编著汗青。
田园,恐惧,春日田园言怀三首 其一,田庐动春色，墟里连鸡声。启户见旭日，衔杯解朝酲。桃花倚窗开，戴胜桑间鸣。素烟泛新柳，青山列虚楹。兰蕙难久芳，皓月不常盈。百年若流电，胡为而屏营。
送别,想家,送流人,闻说南中事，悲君重窜身。山村枫子鬼，江庙石郎神。童稚留荒宅，图书托故人。青门好风景，为尔一沾巾。
怀古,怨恨,咏史诗 望夫山,一上青山便化身，不知何代怨离人。古来节妇皆销朽，独尔不为泉下尘。
闺怨,思念,秋闺十首 其一,九十平分白露瀼，月明东角又中央。夜长谱得相思调，迢递凭谁寄阿郎。
思乡,想家,汉中府,路绕褒斜梦故园，今朝风物似中原。平芜蹀躞连钱马，近郭参差橘柚村。万叠云峰趋广汉，千帆秋水下襄樊。只愁明日金牛路，回首兴元落照昏。
战争,哀伤,汉南书事,西师万众几时回，哀痛天书近已裁。文吏何曾重刀笔，将军犹自舞轮台。几时拓土成王道，从古穷兵是祸胎。陛下好生千万寿，玉楼长御白云杯。
怀人,想家,寄怀江都熊明府 其一,野火照孤城，思君动旅情。音书鸿万里，砧杵月三更。荒碛连云断，哀笳入夜清。生憎关塞柳，魂梦广陵人。
战争,想家,平胡,杂虏忽猖狂，无何敢乱常。羽书朝继入，烽火夜相望。将出凶门勇，兵因死地强。蒙轮皆突骑，按剑尽鹰扬。鼓角雄山野，龙蛇入战场。流膏润沙漠，溅血染锋铓。雾扫清玄塞，云开静朔方。武功今已立，文德愧前王。
战争,想家,凉州曲二首 其一,关山万里远征人，一望关山泪满巾。青海戍头空有月，黄沙碛里本无春。
闺怨,想家,望夫石,征人执戟天西北，十载功成归不得。何不忍死待我君，我君化石秪化心。
思乡,想家,夏夜,肃肃凉景夕，满怀诗思生。虫鸣新雨霁，钟递晚风清。爽气浮天极，乡心对月明。中州知久客，归兴绕汾亭。
悼亡,哀伤,哭刘叔京,甲庚俱旧识，类聚不同方。过客传皆死，知君今独亡。无儿为继世，有弟托遗孀。吾道微如缕，伤时复自伤。
山水,想家,游黄山效庾信体 其一,兹山上古辟，千载几来人。丹泉濯游趾，晴瀑隔凡尘。壁裂才分径，松平半入曛。山花积疑雪，风鹄落如云。绝顶谁同上，高吟帝座闻。
田园,思念,风阻阳村,咫尺津门近，寒风当昼号。众音在林越，小水亦波涛。沙际群鸥隐，云端一鹰高。停桡频怅望，无事转忉忉。
思乡,想家,临湘道中,连月征长路，经年别故园。高飞无过雁，清啸有哀猿。谷转萝偏密，山深木愈繁。天涯行欲遍，何日慰椿萱。
咏物,失意,月,三十六宫秋夜深，昭阳歌断信沈沈。唯应独伴陈皇后，照见长门望幸心。
怀古,想家,越台怀古,荒台下见海云低，歌舞冈前日向西。一自越王通使后，几回烽火照湟溪。
思乡,想家,宋监仓挽词①,祖祢碑铭在，阶庭经术长。宦涂钦抚字，祠馆叹行藏。北客多先契，中原隔故乡。交游真破梦，哀挽不成章。
怀人,想家,和表弟包颍见寄①,平生中表最情亲，浮世那堪聚散频。谢朓却吟归省阁，刘桢犹自卧漳滨。旧游半似前生事，要路多逢后进人。且喜新吟报强健，明年相望杏园春。
咏物,孤独,月,娟娟霜月夜寒侵，宿莽澄湖入望深。自笑山中云卧客，一床林影类栖禽。
思乡,想家,其五,终日坐寥寂，出门朋好疏。喜逢故乡使，接得倚闾书。久客怜亲老，多愁复岁除。微吟对孤烛，萧瑟夜窗虚。
怀人,思念,寄曾于皋 其一,暮筵芳酒溢华卮，记得临分共论诗。流水韶光二十载，相思秋鬓各成丝。
怀人,失意,走笔寄师川三绝 其一,秋来多病友朋疏，隐几无心一味愚。寄语南州高士道，不知还忆故人无。
咏物,想家,梅,翠竹冷渠幸不遮，分明开向野人家。影斜流水春前树，香淡疏篱雪后花。索笑故应催客句，乱愁秪为送年华。扬州何逊无消息，欲寄东风道路赊。
怀古,失意,咏史,汉家制度本抢攘，刀笔虚依日月光。绛灌不须谗贾谊，当时俗吏是张苍。
山水,流泪,登文笔峰,借得登山灵运屐，乾坤眺望倚巑岏。上方日落楼台碧，积雨春深草木寒。战马中原连万国，风樯巨海隔三韩。寥寥宇宙怀今古，堕泪之碑几度看。
山水,孤独,游鸿山,梁鸿山下放归舟，细雨微风晚不收。灯影凄迷过半夜，客怀牢落似三秋。老无白雪酬知己，贫有黄金买莫愁。一曲吴歌惊梦觉，起看河水带星流。
田园,愤怒,潼山村宿,曾无一溉苏穷壤，欲乞九河湔涕痕。胞与斯民原妄念，孑遗末世自烦冤。髓乾犹迫诛求令，时改方知湛濊恩。水涩山枯夕阳尽，梦魂悽恻住荒村。
闺怨,想家,闺思 其一,苜蓿峰边明月秋，玉关长照古时愁。男儿腰下须龟组，切莫加封定远侯。
怀古,想家,武乡怀古,武乡古名县，孤城瞰漳水。漳流日奔腾，雉堞半沦圮。居民百馀家，筑室傍山趾。我来赈饥羸，周览临漳涘。石勒城久荒，凄迷暮烟紫。当时逞桀逆，所过生荆杞。襄国既称孤，归来宴乡里。此乡比丰沛，夸谈曾不耻。宁知二纪馀，竟作若敖鬼。荣华讵几时，起没浮沤尔。如何金秺侯，英名照青史。
山水,想家,登庐山,五老峰巅望，天涯在目前。湘潭浮夜雨，巴蜀暝寒烟。泰华根同峙，嵩衡脉共联。凭虚有仙骨，日月看推迁。
怀人,恐惧,寄栾使君,别我又三月，思君如一年。信来知近候，事剧绝新篇。夜雨青灯外，秋风白雁前。阳城书下考，此事恐虚传。
思乡,想家,九月十五夜,九月十五夜，前年居故乡。鸡黍修故事，兄弟自范张。岂知今年秋，扁舟葭苇傍。三日无人烟，雨细风悲凉。浇愁一杯酒，苦语生悲肠。
思乡,想家,其四,故园红紫自芳菲，不在春风著意吹。待得征人重回首，枝头香雪已纷披。
田园,思念,其八十一 前村梅,小径冰封碍往还，春心遥寄有无间。开窗欲觅香来处，犹隔当门一段山。
战争,想家,送田待溪侍御入都,西园斗酒暂相留，骢马翩翩识壮游。烽火几年劳战伐，乾坤何日罢诛求。知君剩有忧边策，愧我殊无报主谋。北望燕京情倍切，榆关一线使人愁。
怀人,思念,怀郭宝山都督,昔别旌旗逾十年，山城豪兴更翩翩。金尊夜倒铜崖月，鼓吹朝□笔岭烟。太白才名今已远，令公德望尚依然。别来夜宿提溪上，无限相思细雨前。
思乡,想家,题严子陵却聘图（苍松画有物外僧印不知何人） 其一,时平容汝去岩廊，一棹烟波指故乡。多事客星干帝座，狂奴不及介推狂。
怀古,哀伤,怀古楼,长吟登宝地，永望极南天。古意日寥廓，高楼风悄然。江明波浩浩，渚绿叶田田。俯仰自千载，浮生无百年。
悼亡,想家,哭费拾遗徵君,服儒师道旨，粝食卧中林。谁识先生事，无身是本心。空山流水远，故国白云深。日夕谁来哭，唯应猿鸟吟。
思乡,想家,寄右武滁阳,奉常东署黯离居，宾从逢君兴有余。夜馆听歌回骑晓，春城中酒落花初。山当拄笏时看马，客过濠梁独羡鱼。最是隔江杨柳色，乡心那惜数行书。
田园,想家,西皋先生季夏诗来俯慰寥泬仆病甚秋半差强展咏三复次韵谢兼简西村勾溪二翁,怀人诗句绿阴暮，抱膝怡情红树村。木榻渐移当荫石，角巾时倚傍溪门。松阴晴景湖天迥，沙碛秋光海气吞。白发青山老知己，徘徊吟弄入黄昏。
思乡,想家,馀不溪词,馀不溪水绿生蘋，放舟演漾当青春。舟随鹤影忽行远，洞口桃花飞接人。云松蔽亏烟萝席，俨在溪东之石壁。羽人垂衣坐鼓簧，馈我晨餐芝菌香。从兹更发洞庭渚，濯发咸池临故乡。
思乡,想家,赠沈生还江州,乡心正尔怯高楼，况复楼中赋远游！客里登临俱是感，人间送别不宜秋。风前落叶随车满，日下浮云共水流。知汝琵琶亭畔去，白头司马忆江州。
怀人,思念,寄傅贞甫,春日同为襆被行，旧游相忆每关情。正怜越鸟分南浦，尚遣江鱼到蓟城。冰署不妨官养病，梅花何处驿传声。相期五岳俱强健，婚嫁曾不了尚平。
思乡,想家,牡丹和韵（补编）,光风为花好，奕奕弄清温。撩理莺情趣，留连蝶梦魂。饮酣浮倒晕，舞倦怯新翻。水竹傍○意，明红似故园。
思乡,想家,渡桑乾①,客舍并州已十霜，归心日夜忆咸阳。无端更渡桑乾水，却望并州是故乡。
思乡,想家,赠洪山人从周,仙药灵苗手自栽，乘风新向沃洲来。白纨细点鹅群帖，青眼相看竹径杯。旅服久从京洛化，篱花秋隔故园开。黄金不在燕昭馆，千载休论国士才。
怀人,思念,代景子昭江村舍寄怀某中丞之作 其一,一辞澧浦无知己，三载漓江只忆君。飞鞚有谁追国士，拂衣多日别将军。蛮奴尚使庭闱隔，渔父频将剑佩分。羡尔南楼方啸咏，相思难寄楚天云。
思乡,想家,野泊,潇潇风雨满关河，远客扁舟万里过。草色尚迷吴苑在，春花不似故园多。诸峰夹水流飞翠，一雁冲寒下夕波。闻说豪华零落尽，天涯行乐意如何。
山水,想家,登东楼次春元高文山韵,老檞吟风病叶飞，山楼登望四熹微。佳辰遇酒公须醉，屏曲可人谁共归。老圃秋香团玉露，晚田新鹤下晴晖。黄冠野服真随分，九日何人未授衣。
思乡,想家,其二,湖海萍踪何日定，故乡今夜月同明。嫦娥不管关山杳，偏照寒斋客里情。
思乡,想家,南阳道中,作客已堪怜，春光复眼前。陇头浮麦浪，堤上散榆钱。旅况鹃声出，乡心马首悬。苍林如可度，吾欲问归船。
田园,想家,东村二首 其一,野人知我出门稀，男辍锄耰女下机。掘得茈菇炊正熟，一杯苦劝护寒归。
闺怨,想家,闺思,望断伤春眼，湘帘懒上钩。落花深院静，鹦鹉对人愁。
思乡,想家,云西已矣江东漕司绣春园柱閒诗尚存因次韵以写感云（陆云西，名献，字景思，陆佃之后）,柳边桃杏竹边梅，尽是先生手自栽。旧事已随春梦断，新愁偏入老怀来。空将满柱留题看，无复当花画册开。试上层台望秦望，乡心禁得杜鹃催。
怀人,孤独,寄殿卿,一作山中客，蓬蒿自满庐。旧游谁独往，新著复何书。
怀人,想家,寄朱子朗,念尔巢居子，翛然遣世尘。楼台吴苑树，风月上皇人。结驷心能淡，携壶兴屡真。虎头今杰手，龙卧岂前身。草长胥门道，鱼肥笠泽春。思君烽火日，千里为沾巾。
闺怨,怨恨,闺怨一百二十首 其一百十五,暗卜街头好几回，连连去语道来来。当楼素月明于练，一任房栊彻夜开。
思乡,想家,舟次横江,凌晨发江门，其夕抵东渚。西流下崩湍，方舟逆相拒。危樯牵巨缆，十步九回顾。滩声怒如雷，杂以萧骚雨。游人终夜叹，大半思乡土。却望猪头山，三朝又三暮。
思乡,想家,九月十五夜芦潭限韵,匡庐秋色落千严，湖荡青青草半芟。晚翠和烟群岛接，空潭浮月薄云衔。如何圆魄看三度，犹自江村滞片帆。欲寄尺书随雁足，乡心撩乱倩谁缄。
山水,想家,游治平寺有感,披葺蹑屐度林丘，烟雨空濛蜃气流。桃洞通源疑汉魏，竹林长啸愧嵇刘。满洲芳草巢飞鹭，数叶渔舠傍狎鸥。倏忽晴阴舒卷际，沧桑不尽古今愁。
怀人,思念,送刘安道指挥副使还都兼寄李士弘学士,昔来雨雪正霏霏，今去春鸿向北飞。王事便应歌杕杜，家人未用叹蛜蝛。据鞍横槊军威壮，把酒论文雅志违。为问瀛洲李学士，相思何故信音稀。
思乡,想家,故园酴醾,一架酴醾手自栽，故园春老未曾开。明年乞得身归去，满为花神酹一杯。
山水,想家,游大明寺,平山堂在蜀冈边，松下清泠第五泉。梵宇钟声千涧落，江门秋色片帆悬。题诗旧社人何处，挥麈高斋客共禅。更欲与君期出世，归心多在白云天。
闺怨,喜悦,读王进士下第时所拟宫词六十首为赋四绝 其一,当春几度惜春残，此日深宫乐事宽。戏罢金钱随步辇，名花千树许同看。
战争,失意,送孔巢父赴河南军（一作刘长卿诗）,江城相送阻烟波，况复新秋一雁过。闻道全师征北虏，更言诸将会南河。边心杳杳乡人绝，塞草青青战马多。共许陈琳工奏记，知君名宦未蹉跎。
怀人,想家,寄友人,面熟青山亦故人，霜逢肯负月粼粼。如闻行李且家住，未必梅花知路贫。荠老自堪供野饭，罾寒谁与鲙溪鳞。商量只有归耕是，不料归耕也误身。
怀人,思念,骏仲小三哥调选言还并寄巽伯上舍,丽泽之风又一传，可堪诸老久沉泉。逢人尽道能尊事，逐物那知不变迁。邦邑祠堂应自若，朝家恤典为谁然。相思相见还相别，难弟难兄更著鞭。
咏物,想家,雨,薄午炎蒸极，忻看雨足垂。似添池草绿，应洒陌尘缁。吏道聊乘暇，幽襟复在兹。因思故里日，耕稼候东菑。
思乡,想家,王德称从外舅韩公?兵槜李以所著客越集见惠代柬留酌,仗剑南游客，迎秋望故乡。山川来越绝，风雨度维扬。抱玉齐冰镜，怀珠溢锦囊。久无诗伴至，那可废传觞。
怀古,怨恨,楚中怀古,楚乡一望起离忧，烟树茫茫日夜游。千里客心随雁阵，百年幽恨入江流。巫山望断终为雨，湘水云归每及秋。无限西风吹落叶，不知王粲正登楼。
怀古,想家,咏史诗 白帝城,蜀江一带向东倾，江上巍峨白帝城。自古山河归圣主，子阳虚共汉家争。
田园,愁绪,题江村秋晚小画四首 其一,小亭独坐思依依，十里烟波冷钓矶。鸥鸟不知尘梦远，惊回犹自背人飞。
怀人,想家,答陈子卿见寄,五月披裘惯负薪，居然沧海一穷鳞。若非芳佩贻公子，谁见绨袍恋故人。万里扶摇鹏击水，九衢蹀躞马飞尘。从容碣石谈天日，还忆江南白雪春。
山水,想家,望云峰,白云堆里见灵山，秋竹竿头雨未乾。老眼不知閒景色，只疑人把画图看。
田园,想家,村晚,细雨孤村暮，呼僮扃竹扉。床头新酿熟，座上故人稀。野寺昏钟起，烟林宿鸟归。有怀清耿耿，檐外片云飞。
山水,孤独,登灵鹫山,兹山如鹫形，昂然欲骞翥。稽首天人师，浩劫长此住。山中数招提，窗户散烟雾。胜流不起席，钟鼓自朝暮。下有王舍城，民俗尚淳古。所嗟给孤园，民俗已非故。吾生一何幸，良游遂平素。一笑天风生，白云掩高树。
思乡,想家,赠福建陈学正省亲,凉风日夜起，送客不胜情。黄叶雨中落，断鸿云外声。故乡千里远，行李一身轻。应想趋庭日，争看彩服荣。
思乡,想家,途中即事,十载长安梦始醒，武城弦诵沸新声。文章谩入宗工眼，案牍何辞俗吏名。杨柳着霜金缕脆，木绵烘日粉云轻。故园谩有心如火，未了平生报国情。
怀人,想家,送何庚生老人之葬路经安巢花盛开望见五峰草堂感赋寄愔仲天津,行近青山忆故人，五峰云外旧嶙峋。我来已似辞枝絮，君去仍淹故国春。无主花开偏烂漫，多愁酒次易逡巡。此生不到人间世，岂少他年一聚尘。
山水,孤独,登小孤山,我忆陶彭泽，千古称诗圣。日近小孤山，不闻有题咏。知山喜孤孑，有名乃其病。相对成莫逆，五斗羞为令。慨焉赋归来，适兹松菊性。后人卒不解，綵笔群相竞。以此贬山高，以此损山劲。何如俱忘言，孤贞相迥映。我今复饶舌，自愧成优孟。须借江天风，一扫尘翳净。
战争,哀伤,其三 紫骝马,国事勤玄塞，将军跃紫骝。都门一发迹，千里去悠悠。大漠风多逆，长城水不流。功成何用赏，骨立视封侯。
战争,想家,书周遇吉传,为扰潼关突蓟丘，大同搏战鬼神愁。辞家战士无旋踵，报国将军有断头。致死已摧狂孽势，迎降真恨贼臣谋。十三陵末馀抔土，千古忠魂哭未休。
悼亡,流泪,哭鹿女,握珠入海杳难寻，痛极浑如万镞侵。覆翼六年成晓露，埋香一梦委秋衾。风翻落叶依新冢，月照归鸦认旧林。追忆膝前欢笑处，两行血泪湿罗襟。
闺怨,流泪,汉宫词,独诏胡衣出，天花落殿堂。他人不敢妒，垂泪向君王。
田园,喜悦,西村,湖塘西去两三家，杖履经行日欲斜。蹙蹙水纹生细縠，蜿蜿沙路卧修蛇。旱馀虫镂园蔬叶，寒浅蜂争野菊花。老去郊居多乐事，脱巾未用叹苍华。
咏物,想家,雪,吹万不同无数风，人间遂有水晶宫。玉龙夜战三更月，铁马秋行万里空。老尽蓬心松柏独，起来蒿目地天通。兰亭尽足方金谷，只诧粗人论未公。
怀人,想家,寄泰宁鲍县尹 其一,重冈复岭渺天涯，触热驰驱力欲疲。但愿官仓长有粟，不愁客路更多岐。政声尽说于阳好，心事还逢鲍叔知。别后思君劳梦寐，樵川川上月明时。
田园,失意,冬日闲居和居士贞丈韵,忽忽寒光早，贫居水上村。病疏当世事，拙负故人恩。黄叶深樵径，荒烟淡荜门。凭谁论出处，短褐信乾坤。
悼亡,流泪,哭殷谱经先生,一书报君病，再书报君逝。临风一哭君，别洒无穷泪。萧山文端师，与君朱陈谊。余秀孚敬王，与君青蓝契。从弟蟫斋询，髫龄杖履侍。回首三十年，都成梦泡类。君在心尚酸，君逝心如醉。欲纪君才华，遗集已行世。欲纪君出处，史馆有成例。我但写我悲，一纸祝融畀。倘能达九原，君应为陨涕。
咏物,想家,雪,不是春风柳，因何絮客衫。一云同万里，半夜失千岩。征马寒踪印，饥鸱冻吻缄。江心一片白，知有莫归帆。
怀人,思念,舟次潮连有怀尔昌却寄,绿杨摇曳草芊芊，古渡移尊忆往年。两岸鸡声啼晓月，半空渔篴散墟烟。经春有约平原会，雪夜无端剡曲船。满眼相思不成寄，双鱼迢递越江边。
思乡,想家,陵州,五月征裘路五千，长安疑在北辰边。故园归梦西风冷，明日陵州正觅船。
怀人,想家,石鉴上人请华首塔铭还自吴中赋此寄之,传衣闻已返三城，转忆江南万里程。庐岳憩时依竹影，吴门归日试莼羹。心存至道忘来往，塔有新铭慰死生。欲诉离怀犹未得，故人知我久无成。
怀人,想家,重至当涂怀稚存 其一,三间瓦屋廨东头，与尔曾为晏岁留。鹤怅猿啼新别恨，尘封蛛网再来愁。关心几榻消前劫，满眼云山感旧游。绝忆丝莼渗盐豉，东归空羡季鹰舟。
思乡,想家,赋得莺声似故山,莺声凡几啭，似报故园春。梦醒身仍客，乡遥鸟是邻。连天芳草色，刺眼柳条新。欲把双柑听，香醪懒入唇。
思乡,想家,戏答澹庵小偈,莫问前程事，漂然海上舟。命乖逢鬼国，缘合遇蓬丘。毕竟非身计，俱成错路头。故乡随脚是，流浪不知休。
思乡,想家,登逍遥游,西城楼阁旧闻名，着屐登临趁晚晴。烟火万家轻雾合，樯帆几处落霞明。湖光潋滟遥含树，山色平分半入城。十载风尘有何益，故乡如此好归耕。
怀人,想家,沂溪怀正之,故人何处所，天角浪漫漫。寂寞断音驿，徘徊愁肺肝。世情纷可怪，旅况浩难安。愿化东南鹄，高飞托羽翰。
思乡,想家,喜文远至因寄乡里诸公,朝来明庶风，吹绿官除草。花飞锦作裀，波暖凫戏藻。衙散西堂尘，襟净于洒扫。取酌陶吾真，讵被春归恼。剥啄谁扣门，扰我静来抱。置酒掷道书，出迓衣裳倒。云是故乡来，入道家山好。长畦麦欲黄，高架蚕将老。寄语宦游人，就社巳不早。超忽玉峰巅，瓜期疏苍昊。岂无狗马私，鬓发倏巳缟。烦君报乡人，鲈肥共幽讨。
悼亡,哀伤,哭梁公实三首 其一,北风吹南海，海日黯不开。因风缅伊人，悽然伤我怀。长途骋芳辙，胡为中道乖。偃蹇青云上，而独沉冥栖。岂无双干将，切玉犹比泥。愧与铅刀竞，龙气本难谐。纷予树兰蕙，畦径幸不迷。所嗟各异路，古意谁共回。
送别,想家,奉送李宾客荆南迎亲,迎亲辞旧苑，恩诏下储闱。昨见双鱼去，今看驷马归。驿帆湘水阔，客舍楚山稀。手把黄香扇，身披莱子衣。鹊随金印喜，乌傍板舆飞。胜作东征赋，还家满路辉。
思乡,想家,海边閒步,潮波静退步登沙，落日山头簇暮霞。春色不应长恼我，看看即醉故园花。
战争,哀伤,其七,天狗吠梁野，七雄扇妖氛。吴徒二十万，剽若狼虎群。鼓行破棘壁，长驱似轻云。汉将三十六，朱旗耀天垠。救梁不奉诏，太尉真将军。遂令千载下，知人称孝文。哀哉潼关战，百万徒纷纭。
怀人,失意,度太行而西多土垄层复风物都澹泊自沁北行溪山间始见梨花道傍杂卉红紫斑斑时四月二日也慨然有怀京国旧游,一路寻春何处寻，山中春色夏初临。依微杨柳风无力，惆怅梨花月有阴。陶穴尚存三代制，耦耕应抱古人心。旧游忽忆怜芳事，云路西南隔上林。
山水,哀伤,登东山,城上旌旗带雨悬，城边草树昼生烟。山光水色连千里，人语鸡声傍一川。望眼漫劳迎过雁，愁怀无奈听啼鹃。登临直上最高处，恍若身游万仞天。
思乡,想家,苦风,玄冬日暮风萧索，倒卷黄沙入城郭。城头木落天阴阴，不堪更把尊罍酌。石岸崩颓大雪侵，避缴猿鹤号空林。三十年来厌兵甲，铁骑金铙惊客心。乡关有梦归未得，破艇孤灯半欲熄。夜来翘首望南云，潇湘一带兵气黑。相逢鸿雁尽哀鸣，故园旧事空相忆。拥衾不寐数踌躇，风打舟篷到日出。
闺怨,怨恨,闺怨,妾恨凭谁寄，君怀祇自知。堂前双燕子，岁岁赴春期。
怀人,思念,寄潘茂,别后听鸣舻，君曾有夙期。如何三阅月，不寄一联诗。独立海山对，相思沙鸟知。端能乘兴否，一苇谅非迟。
田园,哀伤,沙村道中,隔水望东绵，看云忆阆川。人行秋草里，雁落夕阳边。败屋犹依砦，荒村少种田。征徭浑未已，野哭更凄然。
思乡,想家,过分水关,雪雨泥应滑，岭高路更难。连朝怀魏阙，此日渡闽关。草落疑山瘦，松孳信岁寒。故乡回首望，渺渺白云间。
思乡,想家,归雁,春半归鸿急，相呼旧侣鸣。龙沙矰弋少，水国稻粱轻。?翮塞云近，排空边月明。无端远游子，翻失故乡情。
战争,怨恨,师次芜湖，时余所遣前军已受降（己亥）,元戎小队压江关，面缚长鲸敢逆颜。吴楚衣冠左衽后，萧梁城郭暮笳间。王师未必皆无战，胡马相传已不还。寄语壶浆休怨望，悬军端欲慰民艰。
山水,哀伤,游洪法寺塔园土山,塔园郁森萃，土山莽回互。迹陈慨往躅，心赏谐秋晤。时惟冬气交，零木爽登顾。袅袅拾层级，盘盘折脩步。凭危眺倒景，俯槛惊流雾。空王涌庙卫，贵者留墟墓。三门上岌嶪，玉柱撑云露。白日宝光垂，风昼金响度。徒兴雍门哀，未暇首丘虑。珠藏北邙毁，石罅南山锢。怛焉伤逝心，川汜激东骛。
山水,想家,游金山,日高京口渡，遥值定钟时。烟雨寺几点，江山天四垂。沙晴群市合，鸥入乱帆疑。数尽东归浪，淊淊未可期。
闺怨,想家,闺思,征夫万里戍交河，塞外萧条朔气多。古壁暗蛩催夜织，朝来一叶下庭柯。
怀人,思念,寄任大文温州,欲寄新诗句，怜君在永嘉。暮山蛮雨暗，春树越江斜。异国初谙俗，前书已到家。相思谢楼上，空复海云遮。
思乡,想家,重阳前三日,不能待九日，力尽为登台。故国知难望，乡心终未灰。孤烟生绝漠，返景照荒莱。策杖且还卧，黄花何处开。
战争,想家,促促歌,弹刀作歌声促促，深林雀子黄鹯肉。红船打泊大江心，口唱山前团阵曲。短襦尽著妇人衣，彯缨如血凌风飞。自矜主将重骁勇，扶醉当筵骑马归。水营小军旧推奖，昨日新升万夫长。掠地还牵农父牛，杀人更请官中赏。帐前歌舞日纷纷，坐看隔江羊犬群。传说山前多警报，无人说着大将军。
山水,想家,游天平山 其一,春雨新晴上翠微，三年两过洞天扉。尘踪不得多时住，又向云间一宿归。
闺怨,哀伤,秋宫词,碧天凉月湛悠悠，独上高楼望女牛。昨夜西风何处起，宫中无树不知秋。
思乡,想家,其二,馀寒马上试春衣，四月杨花扑地飞。行过故园应怅望，荒郊无树蕨苗稀。
山水,想家,游谷山寺,城里寻常见碧棱，水边朝暮送归僧。数峰云脚垂平地，一径松声彻上层。寒涧不生浮世物，阴崖犹积去年冰。此身有底难抛事，时复携筇信步登。
思乡,失意,和陆时敏客中写怀 其一,隔墙车马涨红尘，睡起东窗一欠伸。朝谒懒从多病得，笑谈情有故乡真。汀花岸草牵心远，社燕秋鸿过眼频。莫信洛阳春似锦，洛阳元是一般春。
怀古,流泪,咏史诗 湘川,虞舜南捐万乘君，灵妃挥涕竹成纹。不知精魄游何处，落日潇湘空白云。
怀人,哀伤,次韵寄项司训聘之,故人过我竹间庐，襟抱重开十载馀。亲老共荣毛义檄，官清仍载邺侯书。潇湘景好何妨远，邹鲁风回定不虚。去矣一毡堪卧起，等閒尘土莫驱车。
思乡,想家,西郊,西郊因扈直，分地禁林阴。别馆晴花满，西山落照深。轩车谙世路，鲑菜发乡心。节序催残鬓，生涯付苦吟。
思乡,哀伤,其五 杂诗五首,十月渡黄河，北风凄已凉。河水深且驶，溯洄上吕梁。仰视南雁飞，缅焉怀故乡。吴葛已十暑，楚砧亦三霜。宁知衰莫年，转觉归路长。
战争,失意,寄尚志,孤城惨淡临寒水，战马不收眠陇底。戍鼓吹角夜迢迢，霜月徘徊梦惊起。遥知横槊兴方新，绿入沙场细草春。憔悴谁怜苏季子，貂裘空复敝黄尘。
思乡,想家,七月,登高四望山烟碧，独立一年池柳黄。古人为客竟白首，今我寄书非故乡。曹公鼓吏能作赋，孙权钓台堪举觞。生平壮心苦未已，记室寂寞西风凉。
思乡,想家,九日限重阳登高四韵同顾庵子存贻上赋 其一,日暮望乡国，山深云万重。宫鸦横霁色，陵树净霜容。心逐南中雁，书来海上?。倦游空向夕，吟断凤城钟。
思乡,流泪,初至燕京寓报国寺登毗卢阁,宝殿淩霄锦绣中，倚阑南望楚天空。思乡泪满伤春目，鸿雁飞飞路不穷。
怀人,思念,冯性之以顾定之墨竹寄其友方时举题曰清风来故人索赋一绝,故人别去每相思，修竹清风若见之。凤鸟不来春又暮，湘云吹断玉参差。
思乡,想家,重阳日病中有感,连宵风雨又重阳，买得糕来却未尝。病里不思携菊枕，客中那识佩萸囊。故园此会知谁健，令序欣逢且自强。多少闷怀无个遣，且烧炉火试茶汤。
思乡,流泪,连州,再到连州却是家，逢人不复叹生涯。尊前欲洒思乡泪，羞见枝头含笑花。
战争,哀伤,过深河驿有感,千里风尘两鬓霜，长途老境黯然伤。支离病马嘶荒驿，瑟缩寒鸦下夕阳。不尽悲歌增感慨，欲将凭吊寄苍茫。青磷白骨都消尽，莫问当年古战场。
闺怨,喜悦,长门怨,瑶光门里闭娇娃，舞袖盈盈翠黛斜。半饷好风吹未足，桥南桥北柳俱花。
思乡,想家,上巳雨夜王仪甫吴约卿杜从殷见过时王将外补,汎羽逢今夕，春阴未有花。乡心随去雁，城柝乱栖鸦。聚散京华梦，飘零汉使槎。朋知青琐满，前席莫言赊。
思乡,想家,其四,谩自尘劳鬓欲华，故园空锁未开花。年年饱看春来去，输与西湖处士家。
思乡,想家,忆家二首 其一,新霁飏林初，蘋花贴岸舒。故乡今夜月，犹得照孤庐。
思乡,想家,秋日山斋书怀,启户清风枕簟幽，虫丝吹落挂帘钩。蝉吟高树雨初霁，人忆故乡山正秋。浩渺蒹葭连夕照，萧疏杨柳隔沙洲。空将方寸荷知己，身寄烟萝恩未酬。
送别,流泪,送郑锡（曙曾事此公季父）,汉阳云树清无极，蜀国风烟思不堪。莫怪别君偏有泪，十年曾事晋征南。
思乡,想家,其三,苦欲辞簪绂，归来掩故园。无过六百石，只对五千言。倚树看蜩化，逢人笑舌存。老龙且莫去，为我发狂论。
思乡,想家,夜过宝应县,满湖风浪拍堤沙，雪压黄芦没钓槎。卧听隔船歌白苧，起来和月岸乌纱。故乡近别无多地，归梦应知己到家。何日弟兄携子侄，海天烟雨艺桑麻。
怀人,愁绪,夜坐怀旧,祇今病骨怯宵寒，料峭风多倚户难。得句微吟呵冻写，拣书独坐掩镫看。燕台缟纻流云散，吴院莺花小梦残。几许旧游都往迹，被裘重忆听更阑。
思乡,想家,得故园亲友书,故园书札至，未读已伤神。乡国离三月，亲知少两人。红颜因别灭，白发伴愁新。待到归田舍，衰翁几个邻。
田园,想家,题圆津庵用壁閒梁棠村胡南苕汤西厓诸公倡和元韵,名流题咏想当年，兴寄长松怪石边。无策破閒聊觅句，有方疗俗是谭禅。古藤似幔低延月，曲沼如圭冷浸天。燕楚往还经万里，飞鸿留爪亦前缘。
怀人,思念,寄王履约秀才,四海茫茫有隐忧，儒官头白久淹留。漫言当路轻冯衍，却叹旁人笑马周。水涨石湖青雀舫，花残姑浦白蘋洲。相思静倚青毡冷，强饮空庭夕漏秋。
田园,想家,谢村,谢村五月楝风和，为送归人片帆过。何事吴音偏入耳，向晨欹枕听新歌。
怀人,想家,休归咏怀 其一,脱却樊笼得自繇，家园万里望琼州。花看晚节添幽兴，人忆同时觅旧游。一枕黑甜山舍午，半樽白泼水亭秋。归来已定栖身计，独愧君恩未尽酬。
思乡,想家,自剑还道中寄同事苏进之,君寓姑苏吾舍杭，惯从云水乐仙乡。相逢邂逅趋端礼，同职间关到益昌。疲俗未肥心所病，故园何在梦偏长。新阳欲动林泉好，觞咏随时且自强。
思乡,想家,寄酬长兴知县萧德瑜四首 其一,有美长兴宰，曾为工部郎。冶金精范器，制锦动成章。客鬓何曾白，乡心故自长。永怀明月夜，送酒过濠梁。
思乡,想家,其二,狐死知首丘，人生恋乡土。我心久焦劳，宿疾安能愈。所贵还故乡，微骸近先祖。他事足叹嗟，西风动寰宇。
思乡,想家,其二,送客长安道，鸣驺忽解携。关通都峤外，江入夜郎西。候馆过铜柱，公庭下锦鸡。乡心千万里，尺素为君题。
怀人,喜悦,旧在成都初春无事日访昭觉保福正法诸刹甚可乐也追怀慨然因赋长句,忆在西川集宝坊，幅巾萧散日初长。伊蒲塞馔分香积，优钵罗花散道场。客路逢春增感慨，旧游回首已微凉。新晴强作寻幽计，有底文书作许忙。
思乡,想家,潘少承至同唐寅仲陈忠甫过讯留酌舟中,故园兵后阻相酬，乘兴能来慰我愁。花竹渐芜因避地，江山无恙复移舟。赤阑回合垂杨暮，白屋萧条野水流。诸将昆崙如早下，持竿吾欲卧沧洲。
思乡,想家,秋夜寄外,一片长安月，清光两地盈。悬知千里客，不尽故乡情。窗竹写秋影，村砧捣夜声。空闺愁不寐，自语对镫檠。
怀人,思念,予与袭锦子别凡十年矣丙戌冬初再得书不胜驰想题此寄之,人间真有杨州鹤，海上宁无青鸟书。一纸应须万金价，相思又是十年馀。
思乡,想家,洪（阙）贾（阙）许索芭蕉作四绝以致意贾府通判尊翁洪府同知尊翁也 其一,故园曾忆种芭蕉，长日熏风一扇摇。爱向淮南分别种，夜深凉雨听潇潇。
思乡,想家,九里松图为马侍御作 其一,三天嘉树俨成行，下接枌榆即故乡。远势不随双涧尽，层阴并落二峰长。叶栖金掌仙人露，干挺乌台御史霜。孔雀东飞烦再顾，欲从威凤托清光。
思乡,想家,太原除夕,今夕山城里，客心坐转烦。年光分半夜，燎火闭千门。续酒惜残腊，感时念故园。所欢吾母健，万事不须论。
怀人,思念,寄远,别时指我堂前柳，柳色青时望子时。今日柳绵吹欲尽，尚凭书去说相思。
怀人,孤独,寄钱申伯二首 其一,子去客昭武，今侬怀旧游。青山浑在眼，白发暗添头。旅食今安好，归程傥滞留。溪边因野步，试觅水明楼。
悼亡,想家,哭杨长史宗周,五更哭声起，已矣叹斯人。留剑还知树，回槎已失津。榻悬新月夜，社散故山春。咫尺桥东路，相过独怆神。
思乡,想家,早晴新大楼上远望,一雨新晴万卉蕃，凉生襟袖寂无喧。天山南北都开朗，独倚高楼望故园。
田园,孤独,初冬北远山村,亭皋淡寒林，坂原馀残菊。山村学溪庄，竹篱围茅屋。欲验农功勤，时寓几馀目。值此三冬初，乐彼五谷熟。鸡犬静埘扉，秉穗堆囷簏。稍慰心中忧，未释眉间蹙。维扬尚阻饥，秋来涨淮渎。风冷棚居民，几多向隅哭。虽覃赈济恩，岂能遍茕独。小稔何足侈，缅怀增怍恧。
闺怨,思念,吴宫怨,水殿新凉生白苧，紫金鸳鸯锦云里。吴王醉拥捧心人，七宝床中娇不起。粉黛三千锁别宫，画船相忆采芙蓉。芙蓉未老白露浓，馆娃袅袅生西风。
山水,想家,游山（由二峰尖至西坑原头而归） 其一,为爱云山深复深，筋骸粗健强登临。一般真意谁能辨，矫首苍茫独咏心。
思乡,想家,记梦,发白双亲尚在堂，娇孙习字列肩行。抱书问母缘何哭，道是余魂归故乡。
怀古,想家,览古二首 其一,固国不须险，用兵不须强。域民在所守，威敌在所良。由余仕诸戎，秦穆警封疆。晏子犹在齐，范昭识难亡。小国有其人，大国岂易当。奈何亿万师，牧野遂煌煌。
悼亡,想家,哭剑,七宝雌雄剑，先皇掌上飞。当时刃公主，血溅翠云衣。入地雷霆郁，冲霄日月辉。应同周驸马，化作两龙归。
怀人,哀伤,寄题梅,山中昨夜雪三尺，窗前梅花参差开。卧看枝上月初满，梦到江南春已回。可笑阿娇伫金屋，却怜姑射下瑶台。故人知我有清兴，携取双鱼斗酒来。
田园,想家,武阳寨见村中梅花,茅屋蛮溪路，梅花亦自开。雪深忧思远，风静暗香来。故国春何似，孤城兴远哉。晚风吹片片，恣意点苍苔。
思乡,想家,早春呈吴待制,上林春早陌尘香，紫禁觚棱射日光。新绿御河摇柳黛，小红宫树试桃妆。山连晓气蟠龙虎，台枕东风忆凤凰。心折故园幽兴独，寻僧看竹过邻墙。
思乡,想家,赠萧忻,萧忻辞我行，有泪迸若雨。仓惶奉旅殡，踯躅望乡宇。主家隔万里，生死托童竖。恒焉感恩义，誓不避艰苦。路人为叹息，来与陈酒脯。古有不反蔂，忻能瘗其主。无子未足悲，有子焉足数。作诗赠萧忻，庶以厉忠矩。
思乡,想家,昨宿镇远馆舍风景殊佳惜未留题作一律补之,顿教一宿恋空桑，旅梦犹牵潕水阳。远縠碧生溪口渡，斜晖红上寺门墙。凭谁罨画携行箧，无此湖山惜故乡。祇怅烟云容易过，雪鸿踪迹太匆忙。
怀人,思念,甲寅九月张南村携其所选风怀访友江上限韵索送予旅人也亦见采及,借得禅楼拟共游，廿年不见秣陵秋。言从江渚寻高士，更挟风怀上客舟。芦荻岸边霜月冷，鹔鹴园畔雁声流。旅情称意怜予苦，寂寞相思韵未酬。
怀古,孤独,虞山怀古,踏遍青山千万重，藤萝落落挂长松。昭明台下寒烟覆，虞仲丘边碧藓封。丹井凿时飞去鸽，涧泉流处破潜龙。古今多少兴亡恨，都在声声晚寺钟。
思乡,想家,其三,攀梅望乡邑，画舸及春行。亲识欢相迓，旌旄惯不惊。怀哉庙堂具，介尔丘园情。大业期终集，千秋垂令名。
怀古,想家,过徐咏怀古迹,芒砀云深千堞愁，长城脉绝万年筹。英雄尽起无亡鹿，富贵归来有沐猴。大泽龙蛇春并斗，中天日月晚双流。宁知过沛亲留饮，屠贩何人总彻侯。
战争,想家,次漳州邀大将军夜集开元寺二首 其一,严城吹角入边声，古寺邀宾坐月明。海藏三秋开法界，关山五夜照行营。散花座上天香满，说剑樽前斗气横。但得玉门归有日，便依金埒学无生。
咏物,想家,竹,舟子歌残月欲低，一枝苍翠凤毛齐。几番风雨打篷夜，梦入楚云湘水西。
咏物,失意,荷花,别岸香风起，横塘夕雾开。歌须静婉至，步忆贵妃来。折藕冰丝剩，翻荷孔盖回。曾经佛图咒，解厌柏梁灾。盛府开为幕，骚人借作媒。谢才方丽句，卓寡比愁腮。有薏缘谁苦，名莲固自猜。簪形侵宝髻，烛柄近宫煤。游羡龟巢密，看防漏叶催。使君迷已久，落晚且徘徊。
怀人,思念,寄陈越学士托附魏仲容,取次升沈论等差，云霄独不忘泥沙。常流对面如千里，密友终身似一家。魂梦因君游辇毂，书题为我寄烟霞。仲容到日还应说，半纪相思两鬓华。
田园,想家,初夏村居罗锦宣携樽过访赋谢,风雨弥旬久，晴天一启扉。客携樽酒至，惊乱林乌飞。刺水秧针瘦，沾人柳汁肥。江东老罗隐，明月送将归。
思乡,想家,与张岳州话,故乡相见泪沾缨，拟话深怀坐彻明。楚国鱼盐风土异，杨家清白子孙成。极知云梦舒长啸，始恨邯郸失故行。霄汉迢遥江海迥，分明一夜百愁生。
思乡,想家,杖藜,乱后惟忧死，无心问岁华。故园依草莽，今日见梅花。闽俗尝三饭，僧房但一茶。海濒犹未稳，更拟访仙槎。
山水,哀伤,游云岩寺,夏日苦行役，息驾憩兹山。山中多白云，悠悠意自閒。俯聆涧底泉，潺潺鸣佩环。仰视林间鸟，好音时关关。山僧献新茗，一啜怡心颜。清梵度林来，人生乐翩翩。坐久万缘息，恍若非人间。遂欲乘白云，去去超尘寰。惜我无羽翰，白云不可攀。日暮景更幽，游车未忍还。
思乡,想家,有怀,故人春梦谁复见，故园梨花二月天。丁祝主人时醉赏，荆州寒食又经年。
怀人,思念,寄仲孚应宿,虫臂观生非有象，马肝持论故无亲。虚名那办星牵轭，猛士难翻日转轮。但使琴渔从叔夜，不妨樱笋送残春。白云凭语相思剧，三月溪山两故人。
战争,恐惧,塞上（回文）,营开一望四郊空，阵破长驱疾雨风。明月汉关雄嶪嶪，暮云秋碛远濛濛。旌摇重雪朝穿甲，指堕寒冰夜挽弓。征戍每年穷塞北，惊心客处绝飞鸿。
闺怨,怨恨,闺怨五首 其一,眉锁从春不暂开，懒移心事向妆台。恩情恰似残花片，去逐东流更不回。
田园,失意,贾村三首 其一,浩浩长河去不回，先生风采亦悠哉。累累古冢漫秋草，日暮牛羊自下来。
思乡,想家,题富山汪王庙,虬髯人出鹿归唐，多少英雄失故乡。昔日六州曾捲土，此邦千载尚尊王。高陵夜雨鸣弓剑，原庙春风洁豆觞。灯火万家元夕夜，谁悲狐兔满连昌。
闺怨,想家,采莲曲,梧桐转阶月如水，满地瑶华铺不起。谁家玉箫吹画楼，不管洛阳春色愁。吴姬蹈歌楚女舞，罗带同心结飞组。采莲不采菂中薏，见人但道莲心苦。鲤鱼吹风红叶秋，独持明月上兰舟。巴陵去去三千里，情与白波天外流。
战争,想家,其二,蓬莱高阁出风尘，万里犹存报国身。贫去祇应怜燕雀，功成宁复问麒麟。将军老计堪全胜，保相深恩是近臣。法网重伤文吏议，可堪烽火照三秦。
田园,想家,秋日田家,高高青栎树，忽有鹁鸪鸣。雨后晚田熟，门前秋水生。邻家赛社去，野犬吠人行。泥潦相淹久，明朝归计成。
田园,想家,田家乐事四首 其一 穫稻,凉风起天末，吹来粳稻香。秋云一万顷，匝地铺深黄。门内瓜壶酒，门前碌碡场。磨镰吐新月，压担沈斜阳。篝火试新春，粒粒珍珠光。昨岁苦亢旱，乡里多流亡。差幸今年丰，及时谋盖藏。侧闻县符下，伍伯催纳粮。输供必精凿，飞挽达京仓。饱暖皆天恩，何敢杂秕糠。惟愿晴雨匀，岁岁占金穰。
思乡,想家,将至徐州见人种树者,舟下徐洪冻已开，故园远在赣江隈。家家春近栽杨柳，江上行人且未回。
思乡,想家,其七 翟公故园,翟公有故园，客散罢歌舞。不知翟公先，此地曾榛莽。
怀人,思念,怀熇兄,江头酒尽眼婆娑，一曲离情且谩歌。北阙我依红日近，南闽君去白云多。春风马帐情偏洽，夜雨彭城梦屡过。几度相思不相见，池塘芳草近如何。
思乡,想家,项王,江东亦是龙兴地，一跌归来霸业荒。虚遣郎中留戏下，岂知王气在咸阳。孤军不令收全楚，衣绣何曾到故乡。地下英雄应一笑，偶然成败讵天亡。
思乡,想家,寄虞衡王郎中,倏忽三载别，故园春又残。因风数问信，见月每凭阑。野服从相笑，尘冠未许弹。惟余千里梦，夜夜绕长安。
思乡,想家,江上旅泊,汀洲一夜泊，久客半连樯。尽说逢秋色，多同忆故乡。孤冈生晚烧，独树隐回塘。欲问东归路，遥知隔渺茫。
怀人,恐惧,秋怀二首（原注：熙宁八年北京作。） 其二,茅堂索索秋风发，行绕空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。
怀人,孤独,寄虔州慈云惠禅师,惟昔庐山旧，舜师称老禅。惠也乃上足，解空无比肩。我尝叩其说，活活如涌泉。况复能吟哦，俯视唐皎然。一别二十载，相望修途邅。音信谁谓隔，月华长自圆。嗟予困俗累，久负香火缘。适为幕府客，远泛潇湘船。还过庐山下，庐山安足怜。既无故人语，顽碧徒参天。多谢子规鸟，数声空谷传。准拟趁汝飞，飞落赣水边。
送别,想家,过酒泉忆杜陵别业,昨夜宿祈连，今朝过酒泉。黄沙西际海，白草北连天。愁里难消日，归期尚隔年。阳关万里梦，知处杜陵田。
思乡,想家,秋夜陪郑助教苍林宴集分得深字,沙堰云归半夕阴，露荷烟筱净烦襟。明河一叶秋声早，红烛虚庭醉影深。璧水旧游千里会，青山归兴故园心。沧洲况与苍林近，此地应期重盍簪。
战争,想家,阻济上,叔伯何多日，关山烽火明。病妨风土恶，身与岁时征。丧乱怀先帝，艰危有我生。向来刘越石，意气不能平。
思乡,想家,寄福州李伯达（神林沈氏馆客）,江汉归来重访寻，貂裘未弊亦尘侵。碧眸憎俗重扃户，白羽扇凉一援琴。池草易生苕水梦，莼羹难老故乡心。有书若问东阳瘦，记遣神林问惠琳。
田园,恐惧,题江村积雪图,雪满龙沙路不前，侧身塞北忆南天。萧森竹木黄兼绿，突兀云峦断复连。鱼买湖船寒浦外，酒酤山韨翠微边。何年为葺西溪屋，白□青裘一醉眠。
思乡,想家,三月十五夜梦游南湖追忆旧好因寄淮江,梦趁归心得故园，鸳湖游迹宛然存。浓烟隔浦浮诸塔，春树分行绿一村。万里烽烟游已勌，三年光景向谁论。往来最忆尚书墅，柔橹伊哑直到门。
怀人,思念,诗寄梁浮丞陈思孝工篆入翰林,故人西上怅离魂，几度封书寄荜门。别梦正悬江口雁，相思谁那岭头?。晨朝染翰临飞阁，日夕闻钟出禁垣。宸睿若教金石刻，知君不久独承恩。
怀人,想家,寄刘玉汝,严君交谊薄雷陈，两世金兰分最亲。裋褐幸逢明主圣，绨袍遥忆故人贫。乡园鼙鼓秋来急，村郭蓬蒿雨后新。生计萧条非独尔，题缄南北共伤神。
怀人,孤独,怀李骁骑伊犁,故人天末去，秋至未言归。不见锦笺到，又看黄叶飞。寒风侵板屋，明月满征衣。为问从戎客，何时始合围。
思乡,哀伤,将至丰城集,废陇深泥没，平芜断岸侵。悠悠古时路，草草异乡心。汲井茅茨下，解鞍榆柳阴。卧闻牛下铎，是物有知音。
思乡,想家,廉州 其一,封域近雕题，黄茅接大堤。地临沧海尽，天压郡楼低。雾暗秋林叶，风销瘴雨泥。浮云望乡国，归梦绕蛮溪。
怀古,哀伤,咏史诗 兰台宫,迟迟春日满长空，亡国离宫蔓草中。宋玉不忧人事变，从游那赋大王风。
思乡,想家,梦归,昨夜西风梦到家，不知身尚系天涯。孤身作客浑如寄，愁绪平添乱似麻。遥忆故园三径在，回思脩竹万竿斜。起来霜马催行处，犹整朝衣入翠华。
思乡,想家,辛未白鹭一绝,故园苍莽淡烟霏，白鹭翩然下小池。岂我机心犹未尽，踌蹰四顾复惊飞。
思乡,想家,过夏盖湖,一日孤帆风正长，万山晴色满湖苍。天青鸥鹭都如雪，秋尽蒹葭未及霜。渔户半依船作舍，人家多借水为乡。故园物候应相似，蟹稻田田橘柚黄。
田园,哀伤,夜发黄村,城头戍鼓近残更，月黑天高玉斗横。暗径野驼鸣铎过，远村深树见镫明。中原何日东方旦，世路难期蜀道平。见说燕南秋潦盛，正伤荍菽没官程。
怀人,思念,怀贞如姊,妆台眠食近何如，走笔殷勤问起居。秦岭云高孤一雁，卫河水阔滞双鱼。凭栏已是花开后，卷幔刚逢月上初。此际相思千里共，几番西望倍踌躇。
田园,想家,次河源水口步月河上村作,击汰逾南岸，东流汇清泚。人烟动欲喧，客饭行渐止。山沈古县绿，日落野沙紫。榕枝低护塔，楝叶远成里。危樯蚌席家，细草渔镫涘。河声吼遥夜，月色明峛崺。维艄择塘汎，结袜寻墟市。散步踏蟾光，一一银滩徒。松乾星射屋，石转云迷水。天睡雪半镕，地阔风尤起。微闻宿鸟呼，冰心满芳沚。
怀人,思念,和答登封王晦之登楼见寄,县楼三十六峰寒，王粲登临独倚阑。清坐一番春雨歇，相思千里夕阳残。诗来嗟我不同醉，别后喜君能自宽。举目尽妨人作乐，几时归得钓鲵桓。
思乡,想家,飞蝗行和少司马杨公,去冬腊雪不盖土，今岁天行旱畿辅。门前有客来故乡，为言千里皆飞蝗。绿陂青野一时失，但见黄云蔽白日。我闻此语方长叹，愁坐不知天宇宽。有声蔌蔌自南至，骤听乍疑风雨势。举头杲杲烧火轮，中庭过影何纷缤。蜻蜓蚱蜢亦群舞，倏度宫城齐振羽。宫城十丈高巍巍，谁能禁尔漫天飞。
思乡,想家,秋雨夜闻乡中近事殊可感,得失无心总不惊，秋来偏动故乡情。寻常窗外梧桐雨，不似今宵不耐听。
田园,哀伤,泊舟行江北村落,确确田中牛，飞飞田上鹊。老农分稻针，仰视云影落。荷蕖引桔槔，麦路通略彴。邻里更叫呼，山歌应林薄。客本江南人，厌闻江北恶。牛犊化刀剑，鸡犬遭杀掠。兹焉偶褩礴，幽意了可攫。举策数堤柳，褰衣弄场藿。伫鸣邱中琴，静想林下酌。始知干戈地，别有耕稼乐。居者焉得知，悠悠向寥廓。
闺怨,怨恨,拟李翰林宫词,曲槛飞鹦鹉，流波浴凤凰。侍臣垂贝带，协律度芝房。月似班姬扇，云疑帝子裳。承恩嫌粉黛，含笑弄明珰。
怀人,思念,寄张景华,泮水曾同咏碧芹，多君丰采更超群。十年谩学屠龙技，五色争誇吐凤文。剑匣秋风飞电影，砚屏春雨乱星纹。别来无限相思意，目断江东几暮云。
思乡,想家,长安埧,海宁州西来往频，长安埧上最伤春。东风桃李非无主，归燕楼台不见人。天末云帆随望远，雨馀江草唤愁新。故乡门巷干戈底，越客相逢话是真。
闺怨,想家,望夫石歌,二禺之峰七十二，中有石人立苍翠。望夫化作石嵯峨，留取贞心在天地。石公石姥洞庭西，合体休垂双玉啼。安得郎归亦化石，白云深处常相携。无情化石石难好，有情化石石难老。郎归会见石能言，招手天边待相抱。
咏物,恐惧,咏兰,相见不言意味深，美人何处结同心。冰弦自昔务高调，野草何期蔓碧岑。独抱幽芳风日好，自甘空谷雪霜侵。漫怜无地容根托，点缀图中待赏音。
山水,思念,游罗浮山,积思久滞淫，兴言恣攀陟。奇峰亘四百，面面俱可识。上有飞云峰，远接扶桑色。迤逦瑶台石，烟霞随杖舄。群仙宁尽纪，丹灶犹可觅。家由葛令移，松是秦时植。仰首接飞鸢，摩崖多籀刻。朱草希黄落，仙禽无倦翼。步入梅花村，美酿分玄碧。可以醉游人，若为驱肉食。小隐吾敢捐，漫向高山忆。
山水,孤独,游龙济寺,暂息尘踪泯世缘，且留金地礼金仙。三生石湿垂萝雨，百衲衣薰煮茗烟。猛虎跑泉松户外，驯猿投果石龛前。春深绝顶人稀到，花落闲窗僧自禅。
战争,想家,观赵龙虎习兵,圣代雄藩尚练兵，将军意气重横行。登坛久论安边计，倚剑平临近海城。玉帐鸣笳通远戍，青丝归骑出连营。悬知汉主垂思虑，始信票姚独羡名。
闺怨,想家,汉宫怨,宠幸当年不省忧，六宫那许近宸旒。一从废入长门里，始解宫中失宠愁。
思乡,想家,其四,放浪浮生未有涯，薄言春尽且还家。故乡留得青梅熟，烟雨村村刈麦麻。
山水,孤独,登圣善寺阁望龙门,高阁聊登望，遥分禹凿门。刹连多宝塔，树满给孤园。香境超三界，清流振陆浑。报慈弘孝理，行道得真源。空净祥烟霁，时光受日温。愿从初地起，长奉下生尊。
怀古,想家,吴城览古,吴王旧国水烟空，香径无人兰叶红。春色似怜歌舞地，年年先发馆娃宫。
思乡,想家,登君子楼,落日下平浦，乡心倚莫楼。孤台联万井，百雉俯双流。衰柳惊行役，浮云近故丘。偶因临水意，无语向江鸥。
怀人,想家,答程子虚登吴虎臣飞云楼见怀因寄丰干诸子,吴家楼上飞云还，万里罗浮在此间。别后君曾呼白酒，梦中吾每驻青山。已知慧远新开社，愿学刘伶善闭关。寄与江南故人道，朔风萧飒鬓毛斑。
悼亡,愁绪,哭常徵君,万化一朝尽，穷泉悲此君。如何丹灶术，能误紫芝焚。不遂苍生望，空留封禅文。远年随逝水，真气尽浮云。山闭龙蛇蛰，林寒麋鹿群。伤心载酒地，仙菊为谁薰。
悼亡,哀伤,哭士特二首 其一,自古才难得，斯人又早亡。青蝇频去国，白首叹为郎。不睹遗书奏，徒怀挂剑伤。楚魂招不得，南斗夜无光。
思乡,想家,和雪湖长至感兴,忽漫归田又一年，故乡风物总依然。履长自喜迎新庆，怡老惟应续旧缘。曝背南檐真负日，举头北极远瞻天。草深径路关重闭，疏拙生涯静独便。
怀人,思念,寄成安二蔡兄弟,当年把臂罄交欢，中路抟风散羽翰。书札无时来雁塞，相思有梦在邯郸。新丰侠气传三子，海内诗名及二难。南北相期各努力，毋令阮谢自登坛。
怀古,愤怒,汝宁怀古（即古蔡州）,鹅鸭池荒蔓草生，沙河如带绕孤城。平淮事业谁能继，抚景令人恨不平。
战争,想家,其四,受降城下橐驼群，幕府屯田杳不闻。三辅干戈消白骨，九秋烽火暗黄云。边疆竟尔堪忧国，往昔何人议战勋。休道朔方元保障，健儿犹哭李将军。
怀人,孤独,与陶握山岑金纪何不偕诸子重游濂泉怀旧,乱馀何幸得閒身，来往林泉自主宾。冷局已无争道客，高山还有听琴人。风生静树秋初入，月近枯禅夜独亲。十载旧游零落尽，暮年相见莫辞频。
思乡,想家,少女词,妾家住近都城下，今日何辜来朔野。不随姊妹并乘龙，翻与健儿同跃马。马上归心数向南，故园桑叶废春蚕。长颦翠黛愁无那，暗落铅华瘦不堪。不堪对月空凄切，屈指清光几圆缺。道路空迷古塞云，衣裳犹带阴山雪。雪后惊看鸿雁回，隔河羌笛使人哀。龙沙三月无青草，莫向春风怨落梅。
咏物,失意,柳絮,柳条初弄绿，已觉春风驻。而今二月尾，满路团飞絮。人生安足恃，忽忽朱颜去。飘零未肯休，萍泛知何处。见之动中怀，欲写无佳句。归来宴坐馀，悠然得深趣。
山水,喜悦,游石门山,晓行青田道，百里皆苍山。天开石门洞，七十二滩间。瀑布挂绝壁，开心复怡颜。高咏谢公诗，披襟弄潺湲。悠然念千古，日暮不知还。
思乡,想家,旅寓清源有怀故乡亲友,雨过双松午，云阴覆閤长。柳蜩迎日嘒，芹燕落泥香。碧水通官舍，青山接故乡。怀人不可见，归思转苍茫。
山水,流泪,游惠山邹副使园见其遗妾缝衣有感,境是旧游处，苍凉非昔年。疏花全著莽，小沼半藏烟。掺手缝要襋，当时按管弦。始知铜雀恨，应为一潸然。
山水,想家,游佛国寺次王侍御韵,山行双耳足莺啼，春潦沾裳手自提。古刹今僧相见少，新篁旧竹长来齐。茗瓷取水妨龙毒，革履穿花得麝脐。侍御颇知吾碧眼，昨来长纸送新题。
战争,哀伤,寄俞丈兵使汝成,握手滹沱色，相看又转蓬。建牙秋鸟外，乘障白云中。手削三关险，身先六郡雄。举军骄塞月，万马听秋风。行路难毋问，从军乐未穷。勿投班氏笔，留写汉臣功。
思乡,想家,登辉县城见卫水思归,城外河流白练长，城中万户共秋光。秋来偏作还家梦，河水东流到故乡。
思乡,想家,其五,故园陈墟太昊祠，腊雪消后融春泥。韭芽苣甲初出土，春槃饤斗如棼丝。里闾经过厌此物，糖?寒具方交驰。江南鱼稻岂不美，长年谪居长土思。
怀人,思念,寄谢友人惠冬笋,带雪抽来犊角长，筠筐封惠自潇湘。锦绷乍剥棱棱瘦，玉板轻批片片香。孝子不劳林下觅，老亲深喜客中尝。明年此际应仍有，还肯相思寄远方。
悼亡,想家,哭彭副使启殡归瑞安 其一,独振兵威百里间，更推恩信数州安。枭徒竞作操戈入，虎士翻成奉柩还。大笔特书青史在，荒祠遗像画衣残。铭旌远道收兄骨，一片归云度雁山。
思乡,想家,重阳,登高何处禳兵灾，独上青山望更哀。白发乍随秋草长，黄花空傍战场开。已无租吏催诗兴，且向村翁索酒杯。见说乱离今又甚，故园回首遍蒿莱。
思乡,想家,其二,故园桑落霜风软，紫蟹黄甘事事丰。乞得君家刘白堕，步兵明日下江东。
怀人,思念,寄涵江陈韫玉,南望涵江无尽期，萧条还解忆荆扉。相思岂道音书少，祇为春来雁北飞。
思乡,想家,寄易内翰,日日望长沙，忆君城柳斜。风尘愁燕雀，江海叹龙蛇。公子天边草，夫人庙口花。故乡杯酒罢，遥亦念京华。
思乡,想家,不寐,客梦初回酒正醒，揽衣行步月华明。心怀桂玉思乡土，身寄江湖忆弟兄。桂子风清秋满树，藕花露冷夜三更。自怜天上灵槎远，时见银河几曲横。
田园,思念,乌夜村,乌夜村边乌夜栖，月落霜天乌夜啼。昔年皇后坟中树，树尽为薪空有墓。今日名留乌夜村，乌飞何处树无存。千秋陈迹荒郊外，风草萧萧吹墓门。
山水,流泪,游武担山,叟邪歌漫遏行云，抔土千年几昼曛。石鉴可磨人不见，东西台下泪泉闻。
田园,哀伤,田园杂诗 其一,仲春遘时雨，既雨旋亦晴。百草吐生意，众鸟喧新声。纷纷群动出，各各有其营。孰是形骸具，而怀安居情。秉耒赴田皋，叱牛出柴荆。耒耜非素习，用力多不精。老农悯我拙，解轭为我耕。教以驾驭法，使我牛肯行。置酒谢老农，愿言俟秋成。
思乡,想家,月夜醉归漫兴,雨过天街夜气清，醉看明月逐人行。更传宫阙铜壶漏，风送关山玉笛声。逆旅长年淹宦迹，故乡终日计归程。扁舟未遂江湖兴，莼菜鲈鱼空复情。
思乡,想家,南堂纳凉二首 其一,环坐列胡床，儿曹共此凉。风生桐叶坠，露下稻花香。老幸返初服，穷宜归故乡。已无缨可濯，清啸对沧浪。
田园,怨恨,晚宿村居,早趁林鸦泊，荒篱四面同。田夫留古意，野水识和风。倦仆欺予远，疲舆念汝功。尔嫌冬日促，吾兴在寒空。
悼亡,流泪,哭中彝兄三首 其一,涉世才知命，菱花鬓尚青。天如憎善类，君又促馀龄。病以忧虞积，和因学力形。奚从觇慎密，闾里涕交零。
思乡,想家,其二,向来松下鹤，今日傍谁门。梦见瑶池沸，愁看玉垒昏。所思多死所，焉用独生存。可惜菖蒲老，风烟满故园。
送别,想家,送滕庶子致仕归江南,常怀独往意，此日去朝簪。丹诏荣归骑，清风满故林。诸侯新起敬，遗老重相寻。在处饶山水，堪行慰所心。
思乡,喜悦,其三,南海儒绅本故乡，东山云物笑相将。校书才已超天禄，作赋名曾达建章。官冷未妨袁子卧，途长宁效阮生狂。重逢不用嗟留滞，此日江湖即庙廊。
思乡,想家,次韵夜雨,海山何处是蓬瀛，节物催人意自惊。客里厌逢今旧雨，梦馀愁听短长更。故园颇觉归期缓，老境难堪此段清。想得诗成正萧瑟，竹窗灯火夜微明。
思乡,想家,寄黄存斋,南田隐君七十馀，眼明犹堪细字书。挑灯读易山月落，把酒赋诗秋雨疏。可怜边境尚带甲，何日故园能荷锄。因风折梅问安否，惠我佳报今何如。
怀古,哀伤,城东怀古,谢安游处犹留墅，李白吟边亦有亭。两地东山春寂寂，至今白下柳青青。
思乡,想家,其二,一雨过重九，东篱何处花。寒枝香自抱，湿叶影偏嘉。为我开乡国，从君感岁华。故园兄弟在，摘取帽同斜。
怀人,想家,得邓原书兼寄李可宗,邓禹有书才寄到，李膺垂白往京城。自从宛水桥南别，谁共开元寺里行。海渚晓潮催桂楫，燕山秋露湿金茎。故人同沐恩波去，我独天涯愧此情。
田园,想家,早行忽数人被甲持弩至道左俟土酋及见余或揖或跪译者曰此倚石村部民也期此地迎酋而归既而上马从行至晚同宿山中赋此 其一,部落皆亭障，民氓尽卒徒。甲兵无外侮，弩矢有前驱。擒贼非难事，安边是远图。君恩同雨露，何地不沾濡。
思乡,想家,其七,奉诏修书白玉堂，朝朝骑马傍宫墙。闸河东畔垂杨柳，时有莺声似故乡。
咏物,孤独,蝉,不食蝉无力，声如易断何。露华涓滴少，秋气泬寥多。高洁虽天性，悲凉岂太和。萧萧玄鬓影，一叶亦婆娑。
怀人,思念,泰和胡仰斋先生以诗谒先大夫祠行矣犹远寄相期用韵奉答,使君劳顾盼，先庙藉辉光。彩笔留佳句，奎星照短墙。相思人已远，入夜梦空长。欲往从之子，蒹葭白露苍。
思乡,想家,赠江阴方达之,岭峤经年未得还，劳君光彩照尘颜。故乡自有珊瑚树，南海何曾见木难。
山水,孤独,游云门寺,维舟探静域，作礼事尊经。投迹一萧散，为心自杳冥。龛依大禹穴，楼倚少微星。沓嶂围兰若，回溪抱竹庭。觉花涂砌白，甘露洗山青。雁塔鶱金地，虹桥转翠屏。人天宵现景，神鬼昼潜形。理胜常虚寂，缘空自感灵。入禅从鸽绕，说法有龙听。劫累终期灭，尘躬且未宁。摇摇不安寐，待月咏岩扃。
怀人,思念,宿苏门山夜怀王龙池别驾有诗未就因追之以此,昔登苏门山，独发孙生啸。怅念青霞人，披襟可同调。落月照林薄，回风吹海峤。相思转陈迹，俛仰忆悲眺。
思乡,想家,其七,故乡不可望，锦江迥且深。东西渺无极，伤此远别心。寒风下庭树，宿鸟栖高岑。对酒不能酌，为子鸣瑶琴。琴声一何悲，泪下谁能任。慰此骨肉怀，款诚惠我音。
思乡,想家,其三,故乡何处是飞凫，李氏犹传祖训无。五代阴霾曾莫染，皦然万古重吾徒。
思乡,想家,集李绝句十八首 其一 其一 登京口望江楼,故国园林草自芳，望中情地转凄凉。行人莫苦登高阁，高处何曾见故乡。
田园,哀伤,石村除夕,衰病身为累，穷愁岁又除。枕戈邻境静，卜宅远村居。海舶追编户，山田责簿书。应门儿不暇，休问过庭疏。
怀古,哀伤,道次舂陵怀古二首 其一,郁郁舂陵旧帝家，黍离千古此兴嗟。萧王何事为天子，本爱金吾与丽华。
思乡,想家,冬夜同李比部黎司勋黄李二进士集金舍人宅和得比部二韵 其一,似有新丰酒，寒宵不厌过。言从鸡树密，诗爱凤池多。积霰花为界，沉云玉作河。乡心同万里，醉亦粤人歌。
思乡,想家,晦日,村店开红杏，溪桥涨绿蘋。途中逢晦日，思煞故园春。
田园,孤独,春日过刘汉水李世臣于黄木山堂王东村欧阳伟人林本茅偕至即事分赋兼怀李铎臣西行得青字,轩盖来深巷，芳菲满一庭。小花丛作白，新柳浅为青。觅句兼春枕，挥杯到夜星。永怀西上客，江月自扬舲。
田园,想家,晚憩田家二绝 其二,山间一径牛羊迹，林下数家鸡犬声。底事居人苦争畔，閒田官正募民耕。
怀人,失意,乙亥九月望日萧山舟中寄弟,旧游二十年前路，头白重来仗辘轳。两岸好山篷外柳，五更疏雨枕边芦。梦遥池馆诗谁续，兴拍江邮酒自沽。惆怅忍看南去雁，海云明日又三吴。
思乡,想家,其四,霸陵能共隐，不复慕姬姜。乐我惟綦缟，娱亲在酒浆。心悬珠海月，泪洒雁门霜。愿作双鸿鹄，南飞返故乡。
怀人,哀伤,和韩子云见寄四首 其一,郁郁愁怀不自倾，时时倒指勘归程。情知岁月来无几，心着湖山去未成。恶语岂能赓绝唱，故人聊欲话平生。颇思共索梅花笑，点检枝头半吐英。
思乡,想家,小市,小市黄茅店，孤村白板桥。停骖成一宿，客思最无聊。易酒偏难醉，燕歌漫独谣。故园梅蕊发，归梦入今宵。
思乡,想家,偶成,鼋鼎功名染指来，故园山水亦悠哉。可人最是猥园菊，不待秋风也自开。
思乡,想家,其三十九,缓缓花随陌上去，娟娟月过故乡来。无人解识娘生面，外道疑怀圣者胎。活路无踪寻九折，死灰有燄射三能。天吴紫凤饶璀璨，剪取或堪供袜材。
怀古,失意,燕台怀古,地入燕州白日沉，寒云莽莽水阴阴。亦知匕首无成事，只重荆轲一片心。老马过宫频内顾，高台游客独长吟。朱书玉简先朝物，流落人间直至今。
思乡,想家,李伯时赠英石,英石来从并玉堂，铃斋几案耸锋铓。平生性有好山癖，袖得两峰归故乡。
思乡,想家,野外行,老病无乐事，岁秋悲更长。穷郊日萧索，生意已苍黄。小弟发亦白，两男俱不强。有才且未达，况我非贤良。幸以朽钝姿，野外老风霜。寒鸦噪晚景，乔木思故乡。魏人宅蓬池，结网伫鳣鲂。水清鱼不来，岁暮空徬徨。
怀人,哀伤,寄唁宗公子子戴,故人竟作千秋别，肠断西风孝子庐。白首同归今已矣，青山卜兆近何如。交深忍释台卿服，病久犹迟范式车。寄与皋鱼应痛绝，素笺墨泪不成书。
思乡,想家,薄游,极目枫林外，故园安在哉。山川曾有约，秋半未归来。暝色千峰雨，江声万壑雷。薄游仍度峡，乡梦莫轻催。
思乡,想家,其二,楼上秋光入望多，关山极目奈愁何。二年蓬迹余孤剑，一夜霜风走大河。古堞暮笳悲落日，乱山飞叶激颓波。故园杨柳应萧瑟，谁向章台跋马过。
闺怨,想家,宫词,绣阁香风暖，珠帘曙景迟。倦吹青玉管，愁咏白华诗。清漏惊宵梦，流莺动夕思。羊车幸何处，盐竹谩纷披。
怀人,思念,到京忆乐理轩,乐理轩中万卷书，不知消息近何如。料应此夕相思处，人在南窗月在虚。
山水,想家,登天寿山一首,匹马千峰晓度关，相逢俱是紫宸班。帝宫阊阖开今日，天柱华夷见此山。万里鸿归沧海路，七陵龙护白云间。汉家原庙松楸古，夜夜西风吹佩环。
思乡,想家,太常祖,一第中朝大义彰，数将封事悟明庄。河阳邸第三千里，祇为君亲去故乡。
思乡,想家,其三,言徂至京国，宛若归故乡。入门见童稚，整衣拜高堂。邻里欣来适，更具酒与浆。中厨其孰营，能不怀慨慷。
怀人,哀伤,寄尤溪刘环经历,把袂他年君别我，题诗今日我思君。只应共照三秋月，何处相逢一片云。世事都成蕉鹿梦，野情已入海鸥群。旧游回首人千里，翠壁丹枫夕霭曛。
怀人,想家,丹阳道中寄友生,烟树绿微微，春流浸竹扉。短蓑携稚去，孤艇载鱼归。海俗芦编室，村娃练束衣。旧栽奴橘老，新刈女桑肥。锦鲤冲风掷，丝禽掠浪飞。短亭幽径入，陈庙数峰围。地废金牛暗，陵荒石兽稀。思君同一望，帆上怨馀晖。
怀人,喜悦,读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑 其三,何以写我意，寄之朱丝琴。钟期久已死，千古无知音。弃置不复弹，调家难绎寻。东篱采青蕊，浊酒聊孤斟。千驷所不顾，一斗诚可钦。陶然又复醉，谁识渊明心。
怀古,失意,叙州怀古·南寺,步出城南闉，言寻无等院。迤逦背街术，崥崹面江岸。茅茨乱垝垣，竹柏隐颓殿。寂寂槁木居，翳翳荒草蔓。凄凄拂寒飔，怅怅吊迁宦。陟径缅游躅，摩碣企遗翰。想见轩中客，摛华一何灿。载笔事徒勤，垂翅迹已远。鸮鸾不共栖，湿渭竟谁判。获戾在蛾眉，古今有同叹。
思乡,失意,晚题东林寺双池,向晚双池好，初晴百物新。袅枝翻翠羽，溅水跃红鳞。萍汎同游子，莲开当丽人。临流一惆怅，还忆曲江春。
思乡,想家,东昌途咏一首,程云历绵邈，传河溯盘折。归思日摇荡，芳树转层叠。绣羽异园闻，鲜荑岂栏撷。所玩非故乡，驰心讵可歇。来方季裘寒，旋巳齐纨热。车龙促前晷，镜凤长新雪。理药无端倪，循肤有瘁竭。虽御金樽酒，不解回肠结。
怀古,哀伤,咏史,客婴义主臣，销骨事未竟。臼友雠诺责，斯义在项领。惟臼秉纯心，遑恤身后事。惟婴抱遗育，不以后死愧。嗟乎古人达，树德见衷则。并驱不同逵，存殁事愿毕。兹事亦大难，义竭斯近仁。孤成死不死，太息难重陈。
怀人,失意,羊城旅舍寄怀朱远公顺德署中,曼倩徒怀玩世情，频年踪迹任飘萍。一从荆楚淹王粲，闻说临邛重马卿。仙观夜寒孤月影，花田秋冷暮鸿声。思君不见空惆怅，珠水迢迢接凤城。
思乡,想家,铜陵江上对月,脉脉铜陵水，迢迢玉镜飞。相随千里外，还到故园扉。夜静虚清鉴，风微荡绿辉。此心如髣髴，员缺不相违。
战争,想家,其二,十载终天恨，从戎志不群。归来逢父执，何处吊严君。烽火悲遗泽，关山怅暮云。扁舟泊湖上，相对话斜曛。
怀人,思念,寄周晋仙,四海周风子，推敲孰似渠。官应憎骨相，老不上髭须。醉帽攲花落，吟身信杖扶。相思不相见，梅树雨鸠呼。
闺怨,想家,闺情,郎君少小志安边，辛苦从军已十年。昨夜灯花重结蕊，想郎马上锦衣还。
战争,想家,其八,塞草初黄边马肥，边尘莫便向南飞。江头鹤唳秋风起，看取阴山六骑归。
田园,喜悦,题陈相国午亭山村图四绝句 其一,太行西望郁迢遥，泉石争传午壁饶。好把东山行乐处，调烟杀粉写生绡。
思乡,想家,忆昔戏效韦郎,故园尝竞海珠游，海气金银十二楼。霸主台边调叱拨，女郎花里出箜篌。凤凰栖老邀琴挚，鸿鹄飞回对弈秋。此处寂寥空怅望，乾坤原是一沙鸥。
思乡,想家,其三,南中气候无春冬，椰叶藤梢嶂壑同。壮发三秋变岭外，乡心一夜返江东。
思乡,想家,忆昔,忆昔春宵傍父兄，故园风景乍承平。城门吏放深更钥，楼下人听上界笙。珠履贪游从雪涴，花灯不息任天明。谁知此夜来为客，渔火江村照独行。
山水,流泪,登高凉山谒墓,云气拥松楸，佳城生意幽。扫残黄叶路，奠遍绿新刍。想像音容在，瞻衣涕泗流。东迁祷灵墓，端为护行舟。
战争,孤独,五月歌,五月淮南寻旧庐，百花洲上杨柳疏。故人朝对白蘋渚，胡儿忽传赤羽书。千山燧熢照芦荻，满地干戈尽樵渔。孤舟江海欲何之，双眼乾坤空泪予。东南半作豺虎窟，闾阎忍使蛟蜃居。苍生之血淮水赤，请问将军意何如。
闺怨,孤独,香闺七吊诗 其二 薛涛,云笺彷佛见罗裙，缥缈歌声去不闻。千树桃花零落尽，不知何处吊孤坟。
战争,哀伤,望晋恭王园,襟带河汾玉殿长，一朝弓剑委秋霜。将军死战哀宁武，帝子生降恨晋阳。马首关山空落日，城中歌吹罢清商。悲风处处吹松柏，谁到并州不断肠。
咏物,想家,雨,映空初作茧丝微，掠地俄成箭镞飞。纸帐光迟饶晓梦，铜炉香润覆春衣。池鱼鱍鱍随沟出，梁燕翩翩接翅归。惟有落花吹不去，数枝红湿自相依。
思乡,想家,同乡诸彦邀游朝天宫,帝京饶丽地，神府出丛霄。虚牖金枝缀，层坛宝树彯。龙经逢散帙，鹤驭待吹箫。仙迹俱成幻，乡心徒自遥。
怀古,哀伤,过易水怀古,层冰积雪漫嵯嵯，易水流澌自涌波。迁史至今疏剑术，酒人从此送荆轲。羽声变后寒风急，虹影消来白日过。千古暮云京阙下，吴佣且莫浪悲歌。
悼亡,喜悦,哭外舅此山先生,才名奕奕冠当今，投老林泉乐意深。太华黄河曾识面，玉堂金马有知心。寿杯未及希年贺，诗卷空添近日吟。慨想音容尚如此，西风吹泪满衣襟。
思乡,想家,山中闻子规,草深山径马行迟，两岸丰林叫子规。行客骤闻心独惨，无端忽起故园思。
田园,哀伤,侯村寺遣怀二首 其一,径寸明珠忍暗投，浮云富贵不须求。东山有识方高枕，渭水无心下直钩。随柳偶从前浦去，看花闲到上方游。何时婚嫁尘缘毕，烂醉秋风上钓舟。
闺怨,喜悦,长门怨,妾命真成薄，君恩未是疏。玉楼闻玉漏，金殿度金舆。长乐歌钟歇，长门夜月虚。愁颜无复少，传语谢相如。
闺怨,失意,采莲曲六首 其三,少女明妆出采莲，双头并蒂独心怜。不知金钏何时堕，空手来归意惘然。
咏物,想家,菊花,霜落天涯草木稀，疏花秋晚独芳菲。平生不爱杯中物，懒向西风望白衣。
咏物,想家,柳絮,杨柳生花不恋枝，纷纷终日亦何依。聚来庭下为毬辊，散向空中作雪飞。閒共落英浮远水，静和幽蝶舞斜晖。见君方惜春难住，忍纵轻狂搅扰归。
田园,想家,水村,照槛晴光眼未迷，瘦藤斜影度桥西。沙头白鸭黄鹅睡，篱畔竹棚豆架低。屋似鱼船疏荻绕，亭如僧笠稚松齐。此乡风景真堪恋，只合携瓶老菜畦。
战争,失意,出自郭北门行,出自郭北门，松柏何缤缤。白日不到地，野草悲阳春。仰观苦雾繁，俯盼白骨新。白骨火不化，髑髅夜相宾。飙风啸有恨，大暮难再晨。昔为嚣市子，今作广野尘。昔竞刀锥微，今托鸱鸢亲。玄运乃如此，彼苍岂遗仁。蒙庄达生死，缅邈烦恼津。
战争,想家,庄浪趋张掖,酒泉张掖近天山，大漠风云指顾间。莫道行边人万里，最西还有玉门关。
思乡,想家,偶忆,偶忆南山屋，寒梅有数枝。却当分手日，偏是发花时。驿馆香侵梦，山亭影入诗。故乡愁满夜，多半为君思。偶忆松深处，苍苔一径斑。夜窗吟落叶，孤烛剪秋山。晚钓鱼初上，春锄笋自删。涧花应不待，开满夕阳间。偶忆溪边水，深阴系短槎。携觞听夜雨，披史咏晴霞。草径逢寒蝶，山桥抱野花。绿蒲新涨里，应已乱鸣蛙。
怀人,想家,越溪怀俨老,击桨转山曲，云间溪更深。凫鸥带波起，藻荇共鱼沈。上国久离意，故人相念心。天涯逢绝景，不得对清吟。
思乡,想家,寄溧水宰李仲镇,不见李君久，水云鱼雁沉。调官聊制锦，得句剩关心。每访民情悦，相望春事深。故乡与贤者，北首重登临。
咏物,流泪,雨,傍海风先冷，残秋雨渐疏。柳凋閒抟黍，水净见舂锄。游客惟筇竹，民家半草居。近时潮候讯，玉箸当园蔬。
思乡,想家,其四,宦情一似秋容薄，归兴浑如酒味浓。台上望乡何处是，夕阳影里暮山重。
怀人,思念,怀李聪峦随宦新甫 其一,少年何大雅，标格更多奇。洒落羲之字，风流白也诗。旧狂看击筑，新恨听歌骊。无奈相思处，空阶夜雨时。
田园,想家,梅村先生枉驾相访，酒间商榷绥寇纪略，有感赋此,迢然影事未能忘，郑重停车问草堂。借箸漫言山聚米，引杯兼笑海生桑。秦关鹿走当年火，吴苑乌啼此夜霜。指点旧京愁历历，为公枨触恨偏长。
咏物,想家,咏槐,槐绿复槐绿，时来人自忙。处阴聊避影，岁月去堂堂。
思乡,想家,金陵十二钗副册 香菱,根并荷花一茎香，平生遭际实堪伤。自从两地生孤木，致使香魂返故乡。
思乡,想家,月夜思家,清夜思家立，中庭片月流。惟忧故园菊，还似昔年秋。为口长怜雁，知机独愧鸥。明年二三月，烟水五湖舟。
咏物,喜悦,梅花,满天飞雪少人行，野寺东边鹤数声。閒淡可参仁者静，丰神已造圣之清。尝称宫阁曾相见，不道孤山浪有名。欲折一枝供大士，疏篱隔断水盈盈。
怀人,想家,雪中怀友人,腊酒复腊雪，故人今越乡。所思谁把盏，端坐恨无航。兔苑旧游尽，龟台仙路长。未知邹孟子，何以奉梁王。
思乡,想家,舟泊潞河遇雨,无媒辞魏阙，潞水殢归舟。一夜溪头雨，千林树作秋。乡心频入梦，篷底转生愁。不为琵琶泣，青衫泪自流。
田园,失意,忆震泽西村,忽忽难忘处，西村明月中。荷花低拂露，菱叶静含风。烟火经旬断，音书隔岁通。茅堂知在否，应有白云封。
山水,喜悦,游囊山寺追和柯竹岩先生韵四首 其四,游倦还高阁，凭阑思转豪。雨收山拥翠，潮至海增涛。远戍孤烟淡，平原独树高。胜游情不极，重拟约同袍。
闺怨,喜悦,闺词四十首 其一 澹妆,堕马新妆碧玉簪，秾华未便称幽襟。寻常梳掠无人见，独自盈盈出镜心。
怀古,怨恨,咏史诗 吴江,子胥今日委东流，吴国明朝亦古丘。大笑夫差诸将相，更无人解守苏州。
思乡,想家,其二,断送春光不自怜，天涯人去雪盈巅。暗摇尘梦来芳榭，吹碎乡心入绮筵。碧玉年华惊逝水，绿阴门巷系连钱。最嫌飘荡无归束，一霎青青过禁烟。
山水,想家,游虎丘云岩寺,层轩构崇丘，绿树带吴苑。鸠鸣春竹静，鹤下烟汀远。初登已神畅，稍久竟忘返。松高急雨过，草弱微风偃。幽潭閟灵迹，气湿龙蜿蜿。俯深戒临危，历险知步蹇。归途极遐瞩，苍茫失西巘。
怀人,想家,荅崔十八见寄,明朝欲见琴尊伴，洗拭金杯拂玉徽。君乞曹州刺史替，我抛刑部侍郎归。倚疮老马收蹄立，避箭高鸿尽翅飞。岂料洛阳风月夜，故人垂老得相依。
怀人,思念,寄彦通,青刍白饭思悠然，灯火山亭暮雨前。不意相思浑百里，直教一别动经年。久甘分席樵夫下，敢望过门长者先。自是烟霞爱招客，可无佳句助清妍。
怀人,想家,龙潭阻风怀彭雪琴方伯,秋风纵酒浔阳郭，夜月联吟赤壁舟。往事隔年如昨日，故人击楫又中流。万篙烟雨楼船静，六代江山画角愁。不见玄龙湖海气，卧闻凉吹撼汀洲。
怀古,愤怒,和靳天章彭城怀古,戏马台前拥旆旌，三齐才破到彭城。项王帐底犹虞舞，汉祖军中尽楚声。百二山河功自弃，八千子弟势都倾。月明閒却乌江渡，长使英雄恨不平。
田园,想家,访村老,强健如翁举世稀，夜深容我叩门扉。大儿叱犊戴星出，稚子捕鱼乘月归。骨肉团栾无远别，比邻假贷不相违。人间可羡惟农亩，又见秋灯照捣衣。
战争,哀伤,其四 三河数马,金台向重千金赏，数马临沟独怆然。老骥已看高骨瘦，新驹未见嫩蹄坚。青衿执役真堪涕，墨绶陈情最可怜。但愿辽阳征战罢，驽骀何以控雄边。
思乡,想家,彭门春日,不似閒人立道傍，岂将老眼眩韶光。沟塍绿涨春容润，篱落红披晓吹狂。薄有生涯随处是，苦无心绪逐人忙。西归官路成迁次，回指江湖似故乡。
思乡,想家,寒食金陵病中作,东风吹短褐，寒食傍天涯。客舍孤城雨，乡心二月花。远山青极浦，芳草绿平沙。不尽王孙泪，年年感物华。
思乡,想家,多情,多情如病苦难医，头绪多于折藕丝。送客落花行马处，望乡残月倚楼时。忆来几入春深梦，感极翻成酒后悲。大抵为君言不尽，彩笺闲咏合欢诗。
思乡,想家,九月署中宴集兼寄鸣吾弟,仙署凭高万木苍，兴来谁似孟嘉狂。坐依花石频过酒，细把茱萸更佐觞。风振平林梧乱坠，霜飘遵渚雁初翔。乡心梦逐随枫叶，夜夜池塘草又芳。
思乡,想家,即事,江漾晨光入县门，楼斜晚影到渔村。海声不为无风静，山色居常带雾昏。问俗即今防愒日，来时抚事错销魂。浮生寄寓君恩重，未觉天涯异故园。
怀古,想家,钟陵怀古,一声画角城头月，吹破钟陵万户秋。南雁不知天地老，西山犹带古今愁。滕王阁上惊尘入，孺子台前战血流。惟有神君留铁柱，千秋万岁镇灵湫。
怀人,思念,忆秉常,天北天南且梦君，一杯何此隔江云。五更哦得相思句，只有梅花月最闻。
思乡,想家,得仲弟西越书云有挂冠之兴予亦请告期暮春可聚故园赋此订约 其一,北阙无媒者，南音只自操。向人肝胆露，为吏爱憎劳。药饵丹砂少，山林白雾高。故园茆屋在，相见接春醪。
田园,哀伤,村居卧病三首 其一,戚戚抱羸病，悠悠度朝暮。夏木才结阴，秋兰已含露。前日巢中卵，化作雏飞去。昨日穴中虫，蜕为蝉上树。四时未尝歇，一物不暂住。唯有病客心，沈然独如故。
山水,想家,游灵岩绝顶却望泰山玉皇观,珠林丹嶂倚秋曛，绝顶开尊俯雁群。万木寒飞金地雨，五峰晴幻紫霄云。上方台殿尊前涌，大国河山鸟外分。回首天门归指顾，玉皇曾授赤灵文。
怀人,思念,关黄欧三文学枉过持陈二山人所寄赠章率尔酬答因订中秋之约,秋色萧萧枫叶丹，每听砧杵辄凭阑。垆头浊酒延三益，岭表高才羡二难。风雨何时龙剑合，相思一夜雁声寒。临流欲发山阴棹，明月沧浪把钓竿。
思乡,想家,奉和提点少卿来章,场屋当年翰墨亲，故乡相别九年春。相如旧有凌云赋，居士今惟净法身。素节直须深爱惜，高材未必竟沉沦。祇疑龙去须为雨，不似区区尺蠖伸。
怀人,想家,寄名山李著作,剑外虽云远，名山信日闻。漏天常泄雨，蒙顶半藏云。万里飞凫舄，三年隐豹文。茗芽春后好，应许故人分。
思乡,想家,其二,漠漠黄尘匹马孤，马头今去向飞狐。望乡台畔无青草，策勒城头有白乌。满路寒霜朝倚剑，一天明月夜吹芦。单于莫近阴山猎，南国书生正弃繻。
思乡,想家,剑阁秋阴图,分野秦封尽，山川蜀国雄。堑江流地底，剑阁起天中。栈险崖频转，萝深月不通。飞扬惭白帝，开辟忆蚕丛。气候三秋异，猿声众壑同。栋云常碍日，岩树递呼风。客路随飞鸟，乡心挂落枫。兹非旷达士，应此泣途穷。
思乡,想家,其二,行迈终何止，徂东意曰归。义将私爱割，思入故园飞。鸟道殊荒寂，松声出翠微。离心虽此际，不可泪征衣。
送别,失意,赠送郑钱二郎中,梅含柳已动，昨日起东风。惆怅心徒壮，无如鬓作翁。百年飘若水，万绪尽归空。何可宗禅客，迟回岐路中。
思乡,想家,药名诗,丈夫怀远志，儿女苦参商。过海防风浪，何当归故乡。
思乡,想家,其二,孑孑携家反故园，尚沾荣禄愧空飧。官閒未办夸腰组，车过常先下里门。涂巷依然榆社旧，屋庐犹喜枳篱存。浮生孰似还乡乐，謦欬吾前尽弟昆。
思乡,想家,题南浦楼,此生何处是真归，俯仰人间念念非。雨后溪山无限好，烟中鸥鹭自由飞。只轮双桨成何事，白酒黄鸡可息机。北客上来千万恨，故乡回首夕阳微。
送别,孤独,送万大归长沙,桂阳秋水长沙县，楚竹离声为君变。青山隐隐孤舟微，白鹤双飞忽相见。
山水,想家,游武夷山二首 其一,一溪秋水碧溶溶，逆掉扁舟溯晚风。卧看峰峦耸奇势，心疑造化炫殊功。宾云曲断笙箫远，机石苔荒组织空。仙理冥冥难究诘，抽簪归隐羡刘公。
思乡,想家,清河口,清河黄河相间流，四月五月如九秋。墨云压地箕斗黑，浊浪吐雪鱼龙愁。江河万里杳何极，行役半生犹未休。故园清兴自不浅，此日松竹风飕飕。
怀人,哀伤,江楼晚眺怀朱孝常,殊乡叹行役，登览更凄其。落日家千里，故人天一涯。渚烟渔父艇，江树水神祠。远道交游少，凭谁慰所思。
怀古,哀伤,石城怀古,石城古岸头，一望思悠悠。几许六朝事，不禁江水流。
思乡,想家,邻峰艮上人 其一,四十馀年别故乡，梦魂时复到藏王。春风九曲溪头寺，桃花翻霞柳弄黄。
怀人,思念,过盘谷拙道人以豆苗菜见寄用宋山言韵,土膏春应候，山陇豆抽苗。此日尝新好，相思饷客遥。饭香良可佐，酒渴亦凭消。微物成追忆，庐山似隔宵。
怀古,失意,江陵怀古,吴楚干戈息，刘曹风雨多。登楼还有赋，临渚不成歌。沙市饶青草，龙山蹴白波。乘除从古事，惆怅欲如何。
思乡,想家,陪人游北苑（甲子岁）,系马溪边酌，啼莺柳外闻。望长魂欲断，愁豁酒微醺。草色明残照，江声入莫云。故园春已到，归思日缤纷。
战争,哀伤,丰岁行（庚申年秋自豫章赴会稽）,早禾饱熟收山场，晚禾硕茂青吐芒。五风十雨作丰岁，一饱何以酬苍苍。牛遭疠疫大半死，挽犁岂誇人力强。妻儿翁媪共耕凿，勤劳有此一稔偿。人言谷贱三农伤，我喜不乏三军粮。边骑长驱自送死，卒致一怒烦君王。将军输忠士贾勇，献俘献捷来相望。忍令战士有饥色，努力收敛输太仓。勿言无以饱妻子，须知饿死胜兵死。
田园,哀伤,望黄布诸村,夹岸炊烟起夕林，荔枝红映白云深。帆樯渺渺长空影，鸡犬寥寥太古音。雨势东飞随白鹭，月华西上待青琴。蝉声何处含风露，夜夜凄清最有心。
闺怨,哀伤,秋闺 其一,西风昨夜到庭梧，晓看窗前一叶无。秋月照人眠不得，等闲拈弄绣工夫。
思乡,想家,怀山居二绝 其一,春浅酒寒人密坐，花深雨细蝶移枝。十年未解作归计，此恨故园莺自知。
思乡,想家,其五,福地能容堑，玄关讵有扉。静思琼版字，闲洗铁筇衣。鸟破凉烟下，人冲暮雨归。故园秋草梦，犹记绿微微。
思乡,想家,初至燕京宿报国寺英上人禅房,驰骋万里至燕关，下马投居野寺间。上界清都连北阙，中天禅院近西山。乍听斋磬逢僧话，暗数邮程损客颜。此夜思乡人更远，天涯何处问刀环。
思乡,哀伤,寄陈仲奋 其一,谋身或未能，辄有当世意。夫子悯其狂，登高共一慨。山河犹吾土，胡为视若异。珠玉久不生，凄怆少辉媚。呜呼谁始然，已矣非人事。
怀人,思念,代人寄远,病骨经秋强自持，寒条飞叶费相思。可怜陌上垂杨树，不似君来系马时。
山水,想家,游楞伽寺,萝径入苍霭，钟声来翠微。招提在何许，云外一僧归。
思乡,想家,大庾驿有怀,一囊书重百馀斤，邮吏宁知去计贫。莫讶偏吟望乡句，明朝便见岭南人。
怀人,思念,姚江对月有怀仲远徵君,百里芙蓉绕曲阿，锦帆轻飏白鸥波。月华夜照山河淡，露气秋添草木多。湖上故人成远别，天边鸿雁几时过。相思两岸蘋花白，回首西风倚棹歌。
思乡,想家,酒醒,酒醒中宵立，题诗兴转幽。风声吹雨歇，云气带星流。日月双飞鸟，乾坤不系舟。归心与潮水，常寄故乡愁。
思乡,想家,其二,古邑邻东岱，三峰更接连。去看民似鹿，转见吏为仙。念我淹金马，因君想石莲。乡心将别泪，并入酒杯传。
田园,想家,答保雨村户曹秋夜见怀,枯藤日日倚空林，金玉天涯绝信音。水部多情佳句及，子山无恙小园深。自招明月三秋色，不动浮云万里心。回首多君能吏隐，竹斋灯火亦微吟。
田园,孤独,野步至近村,耳目康宁手足轻，村墟草市遍经行。孝经章里观初学，麦饭香中喜太平。妇女相呼同夜绩，比邻竭作事春耕。勿言野馌无盐酪，笋蕨何妨淡煮羹。
怀人,失意,结茅包山寄孙彦孚主簿,老矣休休卜养闲，囊空赊得洞庭山。朝中谁送米三合，风雨自存茅一间。清啸有云披月岭，高眠无客打柴关。此情试为知音说，应隔沧浪冷破颜。
思乡,想家,其六,烧畬瀼外竹枝瘦，踏碛滩上桃花肥。绣衣故乡岂不好，为天下计毋庸归。
悼亡,想家,哭四弟稼民,岁晚荆花尚满庭，一枝带雪忽凋零。长贫浪学朱公术，久病虚参岐伯经。宿世心尘误乡里，平生手迹倦丹青。北风送响东陵下，应供残魂怨脊令。
闺怨,愁绪,宫怨,屏帷向月夜窗幽，坐对星河黯自愁。独有齐纨伴寂寞，凉风又到殿西头。
战争,想家,赠綦大将军（晋，叔达） 其一,将军早学万人敌，从父行军十六七。上马如飞海东青，大羽劲弓轰霹雳。直欲生擒彼不庭，天山之北北复北。总兵王子设危阱，陷阵先锋沦异域。时或偶违心转壮，身可暂縻膝不屈。夜驱汗血还汉朝，万里沙场如咫尺。臣父以死报国家，澡雪父冤见天日。
思乡,想家,九日题峰山,不须歌吹上丛台，千里晴川入座来。世事难凭休挂口，生涯见在且衔杯。无情趁暖花先老，有信迎寒雁已回。遥想故园亲种菊，霜枝露蕊向谁开。
思乡,想家,其二,震泽莼何似，渔阳栗旧闻。望乡仍寄食，习隐未离群。歧路飞蓬熟，清愁远梦分。关河摇落候，半是不归云。
思乡,想家,其八,春晓台前春思稀，故园萝薜绕山扉。僮耕十亩桑麻熟，僧住一龛钟磬微。题就诗篇才满壁，种来松栝已成围。而今却向西田老，换石栽花典敝衣。
思乡,想家,斋夜,草虫鸣前除，中宵步绮虚。月明侵卧内，花馥袭吾裾。时序催归疾，尘心向晚疏。故园潇湘意，应拟邵平居。
悼亡,孤独,哭次儿天叙寄两弟五首其一,孤根托浅土，所赖众叶扶。斧斤日相寻，谁能不伤枯。根伤叶乃落，叶落根转孤。不知天地仁，根也真何辜。仰天天苍苍，扣地惟黄垆。有语不可道，泪下如倾珠。
思乡,想家,朔管,寥寥落何处，一夜过胡天。送苦秋风外，吹愁白发边。望乡皆下泪，久戍尽休眠。寂寞空沙晓，开眸片月悬。
思乡,想家,其七十五,董生佣作致甘肥，天降神娥为秉机。今日高堂惭孝养，故乡烟雾独归飞。
闺怨,想家,江南曲,天上月似船，江南船似月。载去当载还，吹落梧桐叶。新月待新圆，燕尾剪残烟。莫打鸳鸯瓦，怕断琵琶弦。梦郎掷金丸，醒来握莲子。心苦不自知，但得眠来喜。藕丝抽寄郎，辫作紫骝缰。倘及骑蝴蝶，鞭来过女墙。行行绕回字，定是今朝至。洗手上高楼，钗头簪茉莉。开匣见郎书，富贵是归期。扭碎茉莉花，换取金缕衣。
怀人,想家,九日独游怀故人,故人分散在天涯，九日登临独叹嗟。人世光阴催日日，乡闾时节自家家。风烟满眼临秋尽，鼓角荒城送日斜。取醉凭谁正乌帽，遣愁犹强插黄花。
山水,流泪,登维摩寺望海楼浩歌放长吉体,山楼高杵燕支红，天吴驱潮东海东。乞卖桑田帝不许，鲛泪明珰遗下女。呼龙吹篪淩高烟，山光寒绿飞上天。云脚下垂海水立，荒崖冥冥海童泣。搥碎珊瑚出鳞屋，数钱市儿竞捃拾。风吹百年如流星，维摩沉醉空结形。
思乡,想家,夏杪镇海楼宴集,驱逐风尘岁月虚，临高几度望乡馀。楼头落日重披宴，树杪凉飙复振裾。暌别每愁书札远，合并休放酒杯疏。山林此地依城郭，耽僻何须问井墟。
山水,想家,登玉女峰（葛洪妻鲍姑在此仙去）,孤峰看嵂崒，四望气霏微。黛色浮为鬓，霞光染作衣。几从鸾鹤去，恍惚佩环归。葛令登仙后，凌空势欲飞。
闺怨,怨恨,其二 ①闺怨词,珠箔笼寒月，纱窗背晓灯。夜来巾上泪，一半是春冰。
悼亡,想家,哭表弟蒋焘,白玉楼中长吉去，芙蓉城里石郎归。煌煌柱国平生念，看到诸孙内外微。
山水,想家,望白龙池（在本邑昆崙山顶） 其一,西望不见昆崙池，白龙上天归何时。望中心逐飞云去，半挂玉台松树枝。
怀人,思念,长至祀陵清河道中有怀希大兄,郭外云高雪欲低，孤征谁共晚风凄。幽怀正苦愁中闭，好句何曾得处题。坐爱山光随野酌，倦怜松影护僧栖。兹游长作相思恨，画省人还梦不迷。
怀人,哀伤,张郎中籍远寄长句开缄之日已及新秋因举目前仰酬高韵,南宫词客寄新篇，清似湘灵促柱弦。京邑旧游劳梦想，历阳秋色正澄鲜。云衔日脚成山雨，风驾潮头入渚田。对此独吟还独酌，知音不见思怆然。
怀人,思念,寄青空道人,斗酒长歌对夕曛，相思无那隔重云。夜来梦到西湖路，白石滩头鹤是君。
思乡,想家,题蔡州柳庄铺,云垂旷野路漫漫，策策秋声作莫寒。已分故园天样远，不知何处是长安。
思乡,想家,旅况思亲,强解莱衣别故园，白云南望几烟村。西风忽遇堂前燕，报道三秋尽倚门。
思乡,想家,柳亭（即歙山其先御史尝家于此至中翰彬移于西湖因号焉）,柱史当年曾卜筑，月明时有读书声。移家湖上泉源迥，鸣佩日边云树横。几度关山清夜梦，偏多杨柳故园情。何时得扫风前叶，纸帐绳床过此生。
思乡,想家,其八,年逾六十复奚求，多难频经浑不愁。劫运千年弹指去，纲常万古一身留。欲坚道力凭魔力，何事俘囚学楚囚。了却人间生死事，黄冠莫拟故乡游。
怀人,思念,寄邵兰江太史（春德）,苍狗翻新态，青松荫故枝。华山联榻夕，楚水挂帆时。风雨图中画，轮蹄袖里诗。廿年泥印爪，长此住相思。
悼亡,想家,哭罗达则,太阿出匣捲晴虹，谁肯埋光九地中。万里携书来上国，一时挥翰动诸公。杜陵避地身将老，宋玉招魂事已空。前辈交游看欲尽，为君弹泪洒秋风。
怀人,喜悦,去冬过石潭上时吴义夫同行欣然谓予曰诗境甚佳今日再过有作将寄义夫,长潭有令姿，山绿纳空洞。轩轩吴武陵，曾此接飞鞚。殷勤顾我笑，诗材不胜用。重来春事深，物采尤错综。褚小强怀大，秀异肯受控。沈吟日已昃，十彀才一中。故人抱才藻，众象入嘲弄。即今温水馆，匡坐教弦诵。嗟哉实前语，束苇代杗栋。明当寄东风，烟水发清梦。
战争,想家,洗马行,玉溪溪头波绿玉，玉溪溪上沙金粟。晓营出马五花云，鸣榜齐首桥南浴。马高如屋长如龙，四蹄如铁声如钟。青刍几束粟几斗，豢汝爱汝争奇功。编騣抹刷解色罢，黑面雄儿齐上马。就中一马不敢骑，云是将军临陈者。
山水,想家,游横山,横阜峥嵘碧落齐，探奇迢递蹑丹梯。扪萝云气生人足，绕磴花香衬马蹄。潭水澄澄龙已去，春风恰恰鸟还啼。寻真直到清冥上，回首红尘烟雾迷。
思乡,想家,入京口遣兴,行色忽惊春已暮，乡心无奈梦相牵。瓮城潮送江南路，虎寺峰临柳外天。云影恍疑金木相，日华遥瞩凤麟妍。再圆招宝山前月，十日桃花渡口船。
思乡,想家,其三,毡笔书题墨尚新，杏花零落故园春。一从今日公归后，身到黄扉复几人。
思乡,想家,复钱顾内翰于南浦因经曹公战垒,映竹船窗水气凉，渚风微泛白蘋香。今朝相送即相别，明日故人非故乡。蔓草女墙横断霭，荻花军垒护斜阳。银河旧与沧波接，一望灵源万里长。
送别,想家,送郑佶归洛阳,苍苍楚色水云间，一醉春风送尔还。何处乡心最堪羡，汝南初见洛阳山。
思乡,想家,其六,朱家大侠报恩长，寒谷谈兵夏有霜。洪泽投鞭威尚赫，白沙裹革骨犹香。丹烬蜕羽遗经卷，黑塞归魂指故乡。苦忆春郊偕纵马，山阳残笛听凄凉。
怀古,恐惧,奉和乾庵和尚天衣古迹十咏原韵 其一,西来白马有谁传，灵迹初开东晋年。万仞远看浮叠翠，一峰高竟入重玄。坐环绝壑疑无地，行到深林别有天。望断法华台畔路，三花宝树尽生烟。
山水,喜悦,登裴公亭借用杜牧之登齐山诗韵二首 其一,春晚风花片片飞，登临共惜景熹微。人生待足谁如意，官况苦无胡不归。且向园林穷胜事，更凭山水发清晖。酒酣起舞君休笑，直欲淋漓身上衣。
战争,流泪,边月,夜色偏宜绕玉门，白云缥缈接昆仑。边鸿孤警低残魄，胡马群嘶落大盆。北塞刘琨常独啸，南楼庾亮与谁论。只贪满地山河影，不鉴征夫积泪痕。
田园,失意,九曲杂咏 九曲新村市,落日移舟上碧滩，桃花林外见青山。耳边忽尔闻鸡犬，不遇刘郎不肯还。
怀人,思念,寄呈东台外舅,一别丈人今二年，往来空有尺书传。关山望极孤云袅，霄汉同心白日悬。碣石风烟通北海，江陵城郭枕西川。相思未卜相逢处，岸草江花亦可怜。
思乡,想家,岁杪思亲,强对青灯酒，遥瞻白发亲。愁深知有夜，客久似无春。短烛千山梦，虚舟万里身。梅花东阁外，又向故园新。
送别,喜悦,南亭对酒送春,含桃实已落，红薇花尚熏。冉冉三月尽，晚莺城上闻。独持一杯酒，南亭送残春。半酣忽长歌，歌中何所云。云我五十馀，未是苦老人。刺史二千石，亦不为贱贫。天下三品官，多老于我身。同年登第者，零落无一分。亲故半为鬼，僮仆多见孙。念此聊自解，逢酒且欢欣。
怀人,思念,寄秉忠周司训二首 其一,良夜对床宿，清晨送子行。西郊雨新霁，古道马频鸣。执手别时话，挥鞭独往情。相思杳难极，鸿雁带秋声。
怀人,想家,寄赠马良卿归九江,尚忆临仙琪树秋，故人经岁独淹留。千峰雨色侵林屋，十里滩声绕县楼。王粲早应怀北返，马卿未必困南游。江亭杨柳青如染，谁遣朝来重别愁。
悼亡,愁绪,哭亡友范副使渊其族孙进士永銮寄其绝笔诗到,忆在先朝侍圣颜，佩声齐散紫宸班。伤心尽省分官地，并马西湖旧看山。绝命秖传词烂熳，窜身谁述路间关。江门墓近湘流咽，拱木黄昏鸟雀还。
送别,想家,送贺秘监归会稽诗,紫气朝明主，丹丘送老臣。谁知探穴处，更有散金人。陌上神仙日，城东梅柳春。遥知归隐处，烟浪隔嚣尘。
怀人,想家,有怀高执中,危襟坐西轩，绿牖浮晓光。初疑故人来，冷吹啸疏簧。春意已浩荡，寒云尚苍茫。家贫食无鱼，但觉早韭香。念我莫逆友，失计临边场。定当何时归，共此白日长。
咏物,愁绪,萤,旅夜风灯灭，疏萤亦有情。对飞开更阖，独坐晦还明。书卷如憎少，房栊只益清。井阑相似处，归梦最能生。
思乡,想家,次韵元镇玄文馆有怀,林气早知雨，黤淡研苔滋。素飙惊閒幔，朱实委清池。将整还山旆，复乱故园思。拿舟倘未远，弭棹一来兹。
怀人,想家,怀吴蕊仙,癖耽翰墨费吟哦，欲寄愁心到薜萝。江外故人青眼在，山中女伴素书多。天涯镫火谁同调，岁暮冰霜独抱疴。弹指流光容易掷，家园归梦近如何。
思乡,想家,谋归慰母，喜而成句,故乡归路不须愁，北去长江皆顺流。好挂双帆渡湘浦，恰逢三月下扬州。草堂久别贫犹在，桐圃全荒闲更修。且喜慈亲能强饭，海鱼正贱梦初收。
山水,想家,登抚州拟岘台和李秀峰韵,百战孤城在，巍然峙此楼。几经烽火劫，不尽古今愁。山色当窗落，江声抱郭流。谁追羊叔子，遐想寄千秋。
思乡,想家,涉济,河曲风无定，船扉掩复开。岸花冲絮落，沙燕掠波回。诗思逢春乱，乡心苦病催。分流从此去，欲渡且徘徊。
思乡,想家,其七,咫尺先公墓，西山影到门。龙鳞双树少，马鬣一峰尊。雨露愁寒食，莙蒿怆故园。无田惟薄祭，鱼菽复何言。
思乡,想家,辛丑元旦,坠汉有还星，乘秋见聚萤。判年连雨雪，随客具家庭。暮齿灯辞夜，乡心酒注瓶。比乡吴语沸，梦觉不中听。
思乡,想家,闻锡泉舅氏欲解官归先此奉迓,十年作客分歧路，千里裁诗寄岭梅。难和阳春怜隔阔，有缘灯火望归来。扁舟已许浮珠海，卓锡应携访玉台。怀古思乡情不少，愧无似舅一清才。
咏物,想家,鹦鹉,万里何年西入秦，翛翛毛羽尚鲜新。祗缘慧巧偏怜汝，始信荣华解误身。绦旋梦回朱户夜，乡园心绕玉关春。何当解脱雕笼去，霄汉孤飞莫近人。
送别,哀伤,别行简（时行简辟卢坦剑南东川府）,漠漠病眼花，星星愁鬓雪。筋骸已衰惫，形影仍分诀。梓州二千里，剑门五六月。岂是远行时，火云烧栈热。何言巾上泪，乃是肠中血。念此早归来，莫作经年别。
山水,喜悦,游近山僧庵,卧看香穗叹吾衰，起著芒鞋信所之。十里溪山最佳处，一年寒暖适中时。眼明竹院如曾到，心许沙鸥卜后期。不是诗人托高兴，日长真付一枰棋。
思乡,想家,敬饯刘兴伯提干之官,平生子刘子，劲气横秋霜。不肯作短簿，海漘驾飞航。棱嶒高颊颧，碧眼须眉苍。莺花风月夜，锦绣倾肝肠。诸公盍推毂，置之白玉堂。筦库着此士，四海空茫茫。仆也客于浙，云阡凄故乡。退鹢岂坦率，瞽无预文章。乘除君晚泰，尚欲思激昂。年饥仅半菽，羞涩无酒浆。赆别祗此诗，君无诮凄凉。
山水,孤独,游大伾山览石佛龙洞①,征轺未减看山兴，一抹大伾双眼明。金地有缘仍载酒，苍崖无处不题名。排空石偶虚瞻礼，显济灵宫昧洁诚。世俗怪来多错缪，妒游风雨满回旌。
思乡,想家,道中闻啼鸟,翠阴丛竹转山腰，忽听一声婆饼焦。想见故园春社近，杏花消息雨连朝。
闺怨,愁绪,宫怨二首 其一,银汉清秋夜正长，天街寒色白如霜。妾身愿托长门月，夜夜应随玉辇光。
思乡,想家,入城,竹舆声伊鸦，路转登古原。孟冬郊泽旷，细水鸣芦根。雾收浮屠立，天阔鸿雁奔。平生厌喧闹，快意三家村。思生长林内，故园归不存。欲为唐衢哭，声出且复吞。
思乡,想家,却寄,旅况飘零亦复佳，鸠兹江上试芒鞋。故园侠少黄金勒，南国才人白玉钗。兰雪佐谈如在目，烟云诒赠尚盈怀。莫怜贫贱韩夫子，裘敝长安未有涯。
思乡,想家,其三,痛亟还思未别前，小仓山下好林泉。坐来花月供吟醉，行处楼台听管弦。离绪忽萦千万缕，乡心已折十三年。故园惨被黄巾陷，何日招魂葬墓田。
怀古,失意,过贾谊宅,少年流落到湘濆，当世何人更惜君。身类楚囚非达者，书陈汉室但遗文。空林落叶分秋霭，废井寒芜映夕曛。欲吊忠魂无觅处，岭猿回首不堪闻。
思乡,想家,初返故园,昨上归舟寻水云，故园閒旷使情欣。无穷月色坐皆见，不断花香行即闻。五亩宅边敦素业，三层阁上蓄奇文。梁间燕子似相识，飞下小塘衔嫩芹。
闺怨,想家,秋闺怨,飒飒金风恨转催，月明霜冷傍妆台。解吟画壁蛩添唧，叶卜金钱菊又开。翡翠衾单思正邈，芙蓉帐暖梦初回。天涯极目排云雁，不见多情一字来。
田园,失意,白家村,一入江乡路，荒城每闭门。人烟青草渡，野烧白家村。故老依群盗，遗民想至尊。空令流落士，激楚赋招魂。
思乡,想家,老龙道中,露寒犹着旧缁衣，无限秋心对夕晖。绿酒几家能醉客，青山何处不思归。鹰迎风势空中立，叶避霜威暗里飞。一触物情生浩叹，故园零落故人稀。
思乡,想家,寄乡中亲友,别后频惊岁月过，故园松竹近如何。客途迢递风烟老，亲陇荒凉梦寐多。天远岂堪频眺望，兴来时有一高歌。黄云紫水幽栖地，辜负渔竿万顷波。
山水,孤独,游天平山历龙门白云泉莲花洞诸胜,夙昔慕台尚，散发事登陟。名山志远游，携屐探九域。天平况在迩，葱翠望不极。屯云生层冈，蒙泉注岩隙。壁立石骨露，峻绝苔径仄。梯空疑无路，攀萝若可即。行险心惟亨，仰止道自得。理以湛寂超，境与幽邃适。即此澹尘虑，奚自逃薮泽。岁宴期重游，脊兹山中客。
怀古,想家,映璧庵怀古,禅房遥隐凤城西，故国空山望转迷。辇道已荒春草合，妆台犹在野禽啼。斋钟佛火销残劫，坏壁蜗涎认旧题。太息寺门桃李树，无言偏自得成蹊。
战争,想家,其四,病怀愁绪冗难栽，空望单于万里台。月落平沙南雁下，雪残荒戍北花开。关山远带风尘色，阃幄谁当节制才。胡马不肥春草细，过河消息几时来。
怀人,思念,寄示杨生元哲,我到流江一月馀，相思长把案头书。门前几树垂杨柳，比似别时今更疏。
战争,失意,送苏子冲之云中,翩翩苏季子，征马独嘶风。路转河声近，星摇剑气雄。旌旗閒塞上，笳鼓静云中。试看和戎后，谁收不战功。
山水,想家,游兴善寺,迢迢一径绿苔封，步入烟霞杳霭中。丈室老禅忘色相，庭前红杏自东风。
怀人,想家,阳武王安之寄兔鱼,原上一双兔，河中两尾鱼。兔皮空被褐，鱼腹不藏书。长跪置远意，故人情何如。二物本潜伏，谁言罝网疏。峥嵘岁亦晚，将驾归吾庐。
闺怨,哀伤,春闺,枕带萦春思，窗纱漏晓光。蟏蛸伤远别，鶗鴂感流芳。妆匣蒸残粉，薰炉试旧香。洞房灯烛外，只有梦悠扬。
山水,哀伤,游石观音寺登周处读书台,秋原风日照眼明，北城熟游思南城。遥怜古寺媚平楚，入门忽对幽峥嵘。高台望望悄然下，双梧萧萧啸檐瓦。劳生折节空尔为，太息当年读书者。
思乡,想家,怀张允成表弟,歉岁逋租力莫偿，一家十口趁流亡。小儿胆大轻官事，老者年衰重故乡。落萚西风何处迹，啼螀寒雨几回肠。封书欲寄愁难达，空倚江干数雁行。
思乡,想家,遣兴,庭树号蝉日已凉，寒云横雁夜何长。挟书万里千明主，仗剑三年别故乡。西北诸山连朔漠，东南众水隔荆扬。淹留不去惭苏子，莫遣貂裘厌雪霜。
山水,喜悦,登楼望东山,骋目层楼外，悠然池上山。云霞迷曲磴，松桂隐禅关。落日翠微半，疏钟窅霭间。求羊时命驾，心与暮云閒。
怀人,想家,怀阿字,慈乌哑哑盼危枝，况复投荒万里疑。想去欲知经夏处，望归空记出门时。匡云影覆千山衲，边月寒生五老帷。关塞极天戎马日，却忧吾道苦相思。
悼亡,哀伤,哭陈石亭,吴楚天一方，书至每不易。哀鸿从东来，属我墓间志。痛哭裂肝肠，天道乃乖戾。平生金石交，中心两无异。公今弃我去，如丧左右臂。哀哉遂初堂，庭树日憔悴。他时一杯酒，空洒林下泪。
田园,想家,村居晏起,村舍少闻事，日高犹闭关。起来花满地，戴胜鸣桑间。居安即永业，何者为故山。朱门与蓬户，六十头尽斑。
山水,哀伤,登龛山,长江限吴越，形势一何雄。夷岛苍茫外，乾坤浩荡中。江连埋日雾，汀暗走沙风。忽起乘桴叹，沧洲不可穷。
思乡,想家,柳枝词,郎情柳叶短，妾意柳枝长。愿作柳花飞，随郎还故乡。
战争,想家,夏日,穷边已深夏，气色耿清秋。鲜旭开山郭，凉烟澹戍楼。兜铃烽火息，区脱虏尘收。迨此军中暇，无妨文雅游。
山水,失意,九仙瀑布泉,白云深处是仙乡，石涧飞流瀑布长。天插一泉声漱玉，地高六月夜凝霜。烟霞极目浮孤屿，萝薜牵衣出上方。明发阴晴谁借问，虚名终愧梦黄粱。
思乡,想家,其三,除目无劳问，时才滚滚过。积薪吾意远，推毂物情多。不尽青云色，何来大海波。故园有丛桂，怜尔正婆娑。
思乡,想家,其三,久已休官卧紫阳，故园稍复葺荒凉。虽无厦屋千间广，尚有书檠二尺长。清赏五更花过雨，珍烹十月菜经霜。客游漫惹兴亡恨，早觉归心晓夜忙。
山水,恐惧,游观音山永济寺,缘壁飞楼铁锁牵，下临无地上惟天。须弥海水依空住，枣叶龙宫现偶然。
闺怨,想家,秋闺,窗前松露滴空阶，玉漏沈沈月影斜。忽听数声新雁唳，云山回首渺天涯。
思乡,想家,答方彦卿 其一,君是诗仙我酒豪，百年情分幸相遭。故园风月今同赏，回首功名等一毛。
咏物,孤独,雁,一声嘹呖动闺愁，顾影连翩直过楼。不分世途争冷暖，却从天外避春秋。书空漫借云为纸，草圣何怜月作钩。关塞久无持节使，上林休作致书邮。
思乡,想家,发家信,寒砚敲冰带泪磨，故园消息近如何？老妻不信愁深浅，归日应怜白发多。
山水,想家,登招宝山,关山万里入清寥，谁向蓬莱挂酒瓢？城树鸟还估舶碇，石坛风紧将旗摇。浪边小屿低愁没，烟外斜阳短易消。我欲移家从浩漫，鲁连梅福两难招。
战争,想家,古塞下曲（一作塞上曲）。（一作于鹄诗）,行人朝走马，直指蓟城傍。蓟城通漠北，万里别吾乡。海上千烽火，沙中百战场。军书发上郡，春色度河阳。袅袅汉宫柳，青青胡地桑。琵琶出塞曲，横笛断君肠。
思乡,想家,夜坐书怀,待腊梅开未尽时，天涯春动可胜思。音书肯信沉鱼雁，占卜频劳测偶奇。浮世功名飞絮薄，故乡心事短檠知。渔矶远在黄云外，何日歌词唱竹枝。
怀人,思念,太朴缄至君静清诗，读之慰快。斯文凋敝之余，安得见此杰然者？敬叹敬叹。一诗寄谢并简君瑞，要知于二贤倾倒之至也,元丰宗匠是吾师，幽梦江湖每见之。在昔才名真盖代，祇今子弟好能诗。六经更待黄麻拟，双剑终因紫气知。衰疾连秋犹长物，扁舟未到谢相思。
咏物,愁绪,雨,独坐浮云起，徘徊夕照孤。长风生远树，细雨入平芜。暗牖飞虫落，高林宿鸟呼。昭回曾有倡，此日慰田夫。
怀古,喜悦,灵岩杂咏用沈德潜韵八首 其一 馆娃宫,琼宫号馆娃，艳歌复丽舞。欢娱廿三年，凄凉一□土。偶来寻旧迹，山径步芳杜。哲妇能倾城，烱戒垂今古。
战争,愤怒,古出塞曲,少小事戎行，许身汉飞将。逸气每凭陵，壮心多慨忼。昨日羽书至，匈奴近边障。耿耿不能寐，上马驰北乡。宝剑耀龙文，雕弓插虎韔。横行绝域中，飒飒雄姿王。阴风度漠高，杀气连云涨。一箭落旄头，群胡胆已丧。单于献辕门，阏氏获毡帐。志在净烟尘，岂顾身被创。归来论勋业，敢儗麒麟上。
田园,哀伤,驼村大巡邀饮,天上来文旆，湖南傍法星。层楼敞高宴，短晷落虚庭。深酌欢能尽，悲歌醉喜听。还言情未惬，更约坐山亭。
思乡,想家,其二,炯炯乡心照夜长，疏罗萧屑换深凉。孤灯风影随官柝，万苇秋声上女墙。篷背湿云黄作雨，柳梢残月白欺霜。扁舟酒思荒寒甚，铲尽新愁佐一觞。
思乡,想家,和夏致宏咏梅,春岚初破晓光迟，青女消馀泫玉肌。雪后离披怜落蕊，溪旁婉约爱横枝。不随姑射乘风去，定与飞仙待月期。山静林深香暗度，折来频动故园思。
怀人,思念,酬梦得暮秋晴夜对月相忆,霁月光如练，盈庭复满池。秋深无热后，夜浅未寒时。露叶团荒菊，风枝落病梨。相思懒相访，应是各年衰。
怀人,孤独,荆南舟中寄华容孙景贤,故人不见十年馀，闻就华容早卜居。湖上屡停千里棹，岭南不寄一行书。别来每恨知心少，老去翻令会面疏。题句荆南烦去客，早春问讯向茅庐。
战争,想家,送人游边,边风吹雁至，君却向边游。正立功名日，去防关塞秋。看雕因撚箭，调马试呈毬。奏凯归时节，应须万户侯。
思乡,想家,生日效长庆体是岁予窃禄留曹三载矣,年过半百仍加六，贪恋清时未拂衣。朱绂拖身官秩贵，青云屈指故交稀。游鱼在藻恩诚渥，病鹤乘轩分却非。待得铨曹书满日，只应便扫故园扉。
思乡,想家,索居岛上，童子折梅来献，喜而有赋；限「十三元」二首（己亥） 其一,芳信天涯谁过存，一枝瞥见慰离魂。寄来庾岭应无驿，疑到罗浮别有村。仙史轻华宜淡墨，故人萧散足清尊。巡檐为弄阳春曲，羌笛何须恼故园！
思乡,想家,冯公岭,鸡鸣出北郭，戒徒饬装仗。早发神颇疲，亭午心始畅。行行陟危巅，路出林木上。兹岭号冯公，何年得名状。想当开凿初，斯人通塞障。根从西北来，气是东南壮。万里生长风，烟云中浩荡。登高望我乡，心情增怆怅。役役征途间，默默几得丧。何当息尘鞅，终年遂疏放。
山水,想家,登师利寺文殊阁,宝梯斜级上盘空，千里亭皋一眺穷。翠柰自生经苑地，萎花时堕佛天风。桥横颍岸淙幽碧，日下嵩云插倒红。暂涤六尘凭槛久，可嗟归御太匆匆。
田园,失意,自三洲还至禄步村,江流夹束午风桑，城郭归来禄步舟。惆怅碧桃歌舞散，黄茅烟里一?辀。
悼亡,流泪,哭丰宅之吏部二首 其一,江表依公稍自强，讣闻朝野共凄凉。纛移北府兵皆散，笳返西州宅已荒。旧戍交锋淮水赤，新坟埋剑越山苍。此身虚作田横客，血泪无因滴垄旁。
怀人,孤独,忆友人李云南,送客出荆扉，忽见青青草。故人别经时，恍隔千里道。千里固不遥，咫尺梦难到。孤鸟安朽株，行云在晴昊。敢叹会无期，坐念春风老。
山水,哀伤,登湖口诸山,湖山回合处，吟眺旅怀清。偶会高深趣，因知鱼鸟情。江帆随雁过，岛树入云平。明发自兹去，看山又几程。
怀人,思念,二老寄朱广微 其一,二老相思又隔年，僧窗閒坐复何缘。吟翁最好盐城住，时把歌诗付酒船。
怀人,想家,寄王彦博,年来困奔走，事与素心违。岁晏草木肃，天高鸿雁微。故人天外别，尺素眼中稀。问我还乡旆，春风当与归。
怀人,想家,潞河舟中有怀可大时亦从江右北上,孤帆遥夜倚汀洲，却望天南忆旧游。越水吴山何处梦，楚江燕月此时舟。鸿声欲断三秋信，海色遥含两地愁。同去长安不同到，与谁先上酒家楼。
思乡,想家,其三,风景重阳近，楼头望故乡！冷蝉终乏韵，断雁恨分行。绿竹留高节，黄花爱晚香。羡君风雅士，不比世炎凉。
思乡,想家,登柯亭七星岩,幽意如有获，巉岩晴复阴。竹凉通海气，酒好入乡心。凿石云根见，忘机鸟路深。逝波人不觉，潭影日萧森。
思乡,想家,其二,玉阙依连岁，金风送及秋。签书凭赞府，宦迹羡徽州。亭敞堪栖凤，刀悬俟解牛。乡心和婺水，同向浙江流。
闺怨,愁绪,春怨,极浦蘋花白，空壕兰萼红。伤心城上燕，飞入馆娃宫。
怀人,失意,木弟桐音伯调奕庆诸子集东书堂各有诗见怀怅然赋之,茫茫远树一江分，潎潎流泉两岸闻。愁思自能依落日，故人不用赋停云。浔阳地僻追三隐，林下名高愧五君。满目黄芦围水宅，几时归雁好同群。
怀古,想家,咏史二首 其一,吾观曹参相，英伟有奇抱。攻城与野战，气象凌苍昊。一闻盖公言，刻意遵黄老。去齐语代者，狱市并容好。及其登朝后，酣饮忘昏早。歌呼和群吏，中怀何浩浩。守成无异术，清净以为宝。史迁赞匪诬，极言能合道。寄语功名人，锋棱亟须扫。
思乡,哀伤,坐月效古,肃肃迨秋夕，明明月流光。众星灿若珠，三五正纵横。居人不能寐，客子怀故乡。大化无停运，弦望倏相当。鸿雁多哀思，庭柯变青黄。时往老将至，悲来夜何长。咏彼蒹葭诗，怅望宛中央。
怀人,想家,幸庵司马寄节孝堂三大字至①,三字堂名万里来，旧堂名扁已成灰。故人远意真如谶，乙夜融风不是灾。活水源头仍里第，德星悬处自书台。可怜嘉树多憔悴，春雨来时又着栽。
闺怨,怨恨,闺怨,别时荷未花，别后花生子。结得苦心成，红香抱霜死。
思乡,想家,其三 秋景,风气萧森柳叶黄，倚阑极目海天长。白云飞处亲庭在，缩地何由到故乡。
送别,想家,送弟东归,偶持麟笔侍金闺，梦想三年在故溪。祖竹定欺檐雪折，稚杉应拂栋云齐。谩劳筋力趋丹凤，可有文词咏碧鸡。此别更无闲事嘱，北山高处谢猿啼。
怀人,失意,寄集庆寺瑞上人,西游今已十馀年，更涉波涛路半千。燕度玉京逢社雨，雁回金斗没晴烟。一春箫鼓多成市，五色楼台半倚天。我为思君忘不得，踏花须上北门船。
思乡,想家,其二,落日窗未掩，忘言几独凭。乡心生远峤，节意入孤灯。吾道虎为鼠，何时鹍化鹏。岁年浑不吝，亹亹向人增。
思乡,想家,铜仁书怀寄德尹润木两弟四首末章专示建儿 其一,客行已度万峰巅，咫尺西南接漏天。云栈险应轻蜀道，布帆稳忆上吴船。家书盾鼻题难尽，春草刀环梦未圆。了了故园东下路，洞庭高浪白门烟。
怀人,喜悦,寄玉融郑三秀才,空斋病起怯秋声，无那啼鸪向夕鸣。凉雨一天孤烛夜，断鸿千里故人情。寒花浥露江蓠白，独树含霜瘴海清。遥羡胜游多上日，瑞岩僧舍喜逢迎。
送别,失意,别辋川别业,山月晓仍在，林风凉不绝。殷勤如有情，惆怅令人别。
怀人,思念,寄沈大本,每恨经年别，相思隔楚江。已看秋过半，复见燕归双。夜雨惊寒枕，凉蕉近客窗。身癯几露骨，心静不离腔。兴去诗难就，愁来酒可降。终当期后会，谈笑对寒缸。
山水,哀伤,登恒山,祀典千年出秩宗，英英岳气默相通。元冥独握堪舆令，朔易曾收橐籥功。峦嶂层层青入汉，松杉郁郁翠摩风。东方泰岱西方华，万古威灵与并雄。
思乡,想家,见敏中初到邠宁秋日登城楼诗诗中颇多乡思因以寄和（从殿中侍御出副邠宁）,想尔到边头，萧条正值秋。二年贫御史，八月古邠州。丝管闻虽乐，风沙见亦愁。望乡心若苦，不用数登楼。
战争,愤怒,出塞,黄河白草莽萧萧，青海银州杀气遥。关塞岂无秦日月，将军独数汉嫖姚。往来饮马时寻窟，弓箭行人日在腰。晨发灵州更西望，贺兰千嶂果云霄。
思乡,想家,留郝元直,自得黄沟信，常怀见汝期。只愁相会少，可道故乡迟。陪酒邻家夜，弹棋日落时。明朝各有事，分手即天涯。
咏物,想家,咏梅,花时归客怕花残，烽火漫漫道路难。断送东风多少恨，凭谁留寄一枝看。
闺怨,怨恨,闺怨,桃花红未了，又见海棠开。早知花有信，不遣唤郎回。
田园,想家,日暮自大汇村归,笋舆伊轧暮山昏，水败陂塘路仅存。出谷钟声知过寺，隔林人语喜逢村。庙壖荒寂新犁地，堤草凄迷旧烧痕。儿子念翁霜露冷，遥持炬火出柴门。
山水,想家,游泽州青莲寺,斜分一径下林峦，金碧觚棱紫翠间。群岭秀攒青菡萏，孤峰突出玉湖山。凿开一屋乾坤小，占断千年日月闲。浩浩兵尘满河朔，天风吹不到禅关。
战争,想家,其三,罗浮山下古循州，万里风尘客倦游。北望九连关塞险，西闻三峡甲兵愁。霜高越徼凋军寨，月满祯城照戍楼。烽火海丰犹未息，江湖空抱杞人忧。
思乡,想家,九日,重九萧条秋已深，登高更在蜀江浔。黄花未肯趁时吐，白酒祇如常日斟。绝塞烟云长满目，故园风物愈关心。须凭酩酊酬佳节，追感齐山不浪吟。
怀人,想家,始至云安寄兵部韩侍郎中书白舍人二公近曾远守故有属焉,天外巴子国，山头白帝城。波清蜀柹尽，云散楚台倾。迅濑下哮吼，两岸势争衡。阴风鬼神过，暴雨蛟龙生。硖断见孤邑，江流照飞甍。蛮军击严鼓，笮马引双旌。望阙遥拜舞，分庭备将迎。铜符一以合，文墨纷来萦。暮色四山起，愁猿数处声。重关群吏散，静视寒灯明。故人青霞意，飞舞集蓬瀛。昔曾在池籞，应知鱼鸟情。
山水,哀伤,登山阴朱相公东武山居同吴二卿祯徐二咸清商十八命说作 其一,台师公府领三旌，赐地还留东武城。开阁虚延宾从入，筑沙高是相君行。环岩露网凌遥廓，绝磴秋花绕太清。十载谢安劳偃卧，天阶相望本升平。
怀人,失意,石东村见寄以诗赋答,种瓜给日傍青门，门下曾谁感旧恩。八口重兼诸弟在，十年今见一身存。悲凉谩听雍门曲，任达还标犊鼻裈。不乏故人同濩落，归来残叶下秋村。
怀古,想家,淮阳怀古,淮阳古名郡，卧治有昔贤。禁闼不可留，遗想增慨然。顾我岂其俦，宠擢何连连。本乏实德称，重为虚名牵。抚心益自愧，怀人遂成篇。
思乡,想家,寄诸弟二首 其一,几年书剑笑从军，多少征鸿入塞云。惟有故园音信杳，别来时复念离群。
思乡,想家,有怀,秋风起邺城，重我故园情。林壑居难定，渔樵计未成。野云随浪迹，村酒脱浮名。欲赋多忧思，何如阮步兵。
怀人,失意,书室述怀奉寄民表兄是日得民表书,丈室无尘棐几横，吏休凫鹜散无声。舞风竹影僛僛转，萦梦炉香袅袅清。已笑荣枯卢白戏，不须物我触蛮争。故人剪烛西窗约，知复何时话此生。
怀古,思念,咏史 其一 范蠡,槜李茫茫没霸图，扁舟清梦几时苏。可知廿载艰危日，一片春心在五湖。
怀古,失意,咏史示儿 其一,姬旦赋鸱鸮，流言亦坎坷。不智与不仁，圣人且有过。投杼动慈颜，按剑明珠挫。由来天性间，情理俱无奈。唐虞世已远，殷周道未坠。上嘉下乐间，无可无不可。吾闻采薇子，清风起廉懦。延陵挹高悰，达节亦可贺。文王如可师，周公岂欺我。儿曹尚勉旃，圣贤亦人做。
闺怨,怨恨,其七 春闺,斗草归来雨湿衣，画帘春静蝶双飞。黛螺高绾绣裙低。好梦每嫌娇鸟唤，幽情只许侍儿知。小窗灯烬忆人时。
山水,想家,登岳憩半山亭,孤亭翠岭上层云，烟霭微茫万里分。仙家鸟道迥莫到，石壁猿声清忽闻。幽泉树杪飞残滴，瑶草岩中吐异芬。看拂丹霄朱鸟近，焚香先礼祝融君。
怀人,思念,寄江都路员外,吾兄失意在东都，闻说襟怀任所如。已纵乖慵为傲吏，有何关键制豪胥。县斋晓闭多移病，南亩秋荒忆遂初。知道故人相忆否，嵇康不得懒修书。
怀人,孤独,杨州得小孙潘少承椷诗寄贺喜而有作,五年奔走客燕都，老作江阳一腐儒。忆母家园惭负米，抱孙官舍喜悬弧。旧书颇解藏三箧，清酒谁能送百壶。惟有故人诒秀句，独留明月似秦珠。
田园,想家,村居即事,小麦青青大麦稀，蚕娘拾茧盈筐归。放牛薄暮古堤角，三四黄莺相趁飞。
山水,想家,望徐州诸山,乱山来莽莽，高压万重愁。芒砀参差出，河淮破碎流。风烟前代霸，草泽异人游。一抚雍门操，萧条空古邱。
悼亡,哀伤,哭李太华时为宁德令倭寇陷城死节,封守在四夷，疆场有常处。江河苟推迁，难作太平语。当其城破时，山川皆惨沮。平生忠义魂，此夕荡羁旅。千秋万岁名，可以并张许。人生不百年，苟活亦何取。
田园,想家,晚寒自东村步归,夕阳下平野，落叶满荒街。村店卖荞面，人家烧豆?。溪风透布褐，草露湿芒鞋。骨相元如此，何由与世谐。
思乡,想家,书院夜话,烧残银烛冷，兀坐小楼东。人话三更雨，秋吟一夜风。谈深欲忘象，客久羡归鸿。借问萧斋里，乡心若个同。
怀人,思念,北平捡挍谢叔宾谪官岭南诗以寄之,幽燕春苦寒，岭海冬尚热。寒暑君备尝，相思最愁绝。君怀自夷旷，君心秉贞节。所愿济斯民，艰难底须说。皇天幸无私，白日照丹阙。
怀人,思念,题竹石图寄赠汤子敏,松石山房看竹时，十年风雨最相思。白头归老谁同调，爱杀秋林绿玉枝。
咏物,想家,梅花,晓枝开早未多稠，屡嗅清香不忍收。万木已知春尽到，百花常负后来羞。东风也合相和暖，腊雪无端欲滞留。满眼萧疏正堪惜，莫将横笛起人愁。
思乡,想家,丙戌元日,缓辔长裾饱软尘，长安六见柳丝新。每拈花胜惊衰鬓，却对椒觞忆远人。碧海好寻归去棹，金门无问后来薪。故园桃李应相待，会到家时及晚春。
思乡,想家,九日,佳节偏多雨，翻增旅客愁。高堂虚白日，空谷自清秋。世上无相识，天涯亦浪游。故园今日菊，谁插老亲头。
思乡,想家,答济之次前韵,春酒频行莫致词，雪园何意客来斯。岁除愧我仍初度，年壮看君独后时。六尺瘦躯支槁木，数茎衰鬓罥游丝。故乡只合先归去，况话湖山便朵颐。
思乡,想家,癸卯元日,一檐朝雨若轻尘，新历虽开未是春。著出隐衣朝太帝，送来名纸谢同人。故园有弟音书绝，要路无亲旅食贫。五十平头今日到，不堪卧病似漳滨。
思乡,想家,赠人,南塘倜傥士，薄宦向西陬。石竹临江映，春云抱峡流。徘徊去国日，浩荡望乡愁。莫厌卑栖地，三巴足壮游。
战争,想家,其二,黄云万里雁横秋，紫塞千山拥戍楼。碛里月明人尽望，笛声吹彻古凉州。
思乡,想家,新亭①,满目江山异洛阳，北人怀土泪千行。不如亡国中书令，归老新亭是故乡。
田园,想家,秋夜村雨闻蛩,新秋闻蟋蟀，雨过正黄昏。断续空阶下，凄凉暗草根。怀人应不寐，隐几欲无言。九月茅堂夜，吟诗倒绿樽。
思乡,想家,陈氏园,长安宫殿总成尘，怅望豪华立水滨。荒苑有禽春草碧，故园无主野花新。习池锦帐风前絮，金谷明珠梦里人。试看武塘川上月，巳沉幽涧照青蘋。
送别,喜悦,送蕲春李十九使君赴郡,可怜官职好文词，五十专城未是迟。晓日镜前无白发，春风门外有红旗。郡中何处堪携酒，席上谁人解和诗。唯共交亲开口笑，知君不及洛阳时。
闺怨,愁绪,宫怨,高树明河隐殿阑，风帘不下夜灯残。玉阶秋草无行迹，坐对三更白露寒。
咏物,孤独,菊,野菊丛丛艳，清香细细寒。孤根谢桃李，幽致契芝兰。欲共陶翁醉，思遗屈子餐。小斋明棐几，移得一枝看。
战争,想家,候夜行师七唱 其五,戍楼西北望皇州，宿衙曾随上苑游。明月芦花迷曲岸，西风梧叶报清秋。凤凰台上几声笛，鹦鹉洲边一苇舟。对菊渊明怀刺史，抛梭织女弄牵牛。娟娟万里江河烂，耿耿孤星大火流。白雁远传苏武札，银鲈细切季鹰羞。露悽霜肃吴砧捣，马壮兵强楚戍愁。报道四更笳鼓响，衔枚袭虏献俘囚。
怀人,思念,人日寄怀王小汀邗江,何必梅花发，相思已不禁。每逢新岁浅，翻忆旧交深。腊酒瞢腾意，春盘冷淡心。遥知草堂上，忍冻亦孤吟。
思乡,想家,无题,道情偏称此官閒，朝市劳劳百不干。秪有清忠酬圣世，更无挠节愧西山。十年光景诗多少，万里江湖意未阑。琴剑无多归便得，乡心先过蓼花滩。
怀古,哀伤,伏波祠怀古,荒祠衰草已凄然，犹有邦人话往年。铜鼓苔生秋雨后，宫墙花落夕阳边。竹书早著平蛮策，沙井空馀饮马泉。词客经过休感慨，云台麟阁总寒烟。
咏物,想家,鹦鹉,珍鸟来清夏，芙蕖避绿衣。苦遭鸦并嚇，羞与燕同飞。整翮身仍阻，能言意且违。何当即开锁，放尔陇山归。
思乡,哀伤,仁怀杂诗 其一,避乱非吾土，因闲且读书。谋生轻去住，万事付粗疏。风景虽堪惜，幽忧只自除。一廛容可受，未解把犁锄。
思乡,喜悦,赠俞邑博归浙,教出吴兴有正传，春风门巷蔼新弦。东山乔梓堪梁栋，西浙柔桑暗石田。畏此简书来郑重，美非吾土尚迟延。六桥花柳孤山鹤，尘梦今朝洗玉泉。
思乡,想家,其五,帝里朝辞供奉班，客程宵济洞庭湾。湘灵鼓瑟清泠外，鲛女鸣机缥渺间。青草波光连梦泽，苍梧云物隔疑山。故园亦有岷江水，垂老生涯钓艇閒。
思乡,哀伤,其四,穷阴亘晦朔，山谷多寒风。悲哉客游子，旋足如转蓬。昔行届长夏，今来值玄冬。悠悠十年内，车辙穷寰中。人生贵适意，遥役何憧憧。逝将歌考槃，岩穴安微躬。
思乡,想家,答叶化甫弃官还家见寄,傲吏归来蚤，中庭半部蛙。一州仅如斗，双鬓已成华。释子仍供米，门人尽赐麻。藏多芸阁籍，隐得桂丛花。小构曾专壑，初衣自剪霞。金鹅逢大药，沧海问浮家。客梦罗阳石，乡心浪泊沙。令人思叶令，凫舄在天涯。
咏物,失意,咏梅,冰玉孤清世外姿，娟娟新月上疏枝。无情短笛休轻弄，未是春风点额时。
思乡,想家,灵池县见早梅①,小园晴日见寒梅，一寸乡心万里回。春日暖时抛笠泽，战尘飞处上琴台。栖身未识登龙地，落笔元非倚马才。待勒燕然归未得，雪枝南畔少徘徊。
山水,流泪,登东山,东山古名胜，飞策上云关。碧藓揉红雨，青萝拥翠环。峰阴春木润，日落晚山殷。屐齿曾游处，风流许共攀。
怀人,思念,怀孙子实,举眼趋浮末，斯人独好脩。青春三不惑，黄卷百无忧。玉出方流润，鸾停翠竹幽。相思自成韵，不必寄西邮。
怀人,思念,得生诗寄怨,人间自是语便便，不是春风不肯怜。为寄一声何满子，相思今日尽君前。
田园,怨恨,夏日村居,今古纷纭未易评，松间石上暂移情。驱愁任我排棋阵，破恨同人共酒兵。新法已经残海内，清谈自是误苍生。近来司马多征战，曾否当年细柳营。
怀古,哀伤,秋日游道山石室怀古感旧得诗,十二年前此乐群，石床萝径叶纷纷。死生惭负延陵剑，箧笥空存邺下文。山色茫茫看落日，秋阴漠漠但寒云。道山亭即山阳路，邻笛凄清不忍闻。
思乡,想家,官庄,向晚荒邮酒一尊，菜羹芋臛上盘飧。懒云卷夕山都睡，废垒经秋柳未髡。马带饥声嘶破驿，鸦翻寒影入遥村。霜浓月黑双螯美，簖火星星梦故园。
怀古,哀伤,东郡怀古二首① 王京兆,河水昔将决，冲波溢川浔。峥嵘金堤下，喷薄风雷音。投马灾未弭，为鱼叹方深。惟公执圭璧，誓与身俱沈。诚信不虚发，神明宜尔临。湍流自此回，咫尺焉能侵。逮我守东郡，悽然怀所钦。虽非识君面，自谓知君心。意气苟相合，神明无古今。登城见遗庙，日夕空悲吟。
悼亡,想家,哭司直,病深始悟世无医，伤性残生悔已迟。廿载未乾当室泪，一贫难塞倚闾悲。庾尘不污归无忝，陶幕相依死有知。槁木成灰犹汝恸，遥怜痴叔鬓如丝。
怀古,想家,怀古,我昔游海上，东望三神山。风波几万里，苍茫云霭间。鱼龙自掀舞，天空日月閒。神仙渺无迹，徐福去不还。空馀蓬莱阁，千载留人寰。
怀古,哀伤,咏西施,浣纱白石上，本住越溪滨。一入吴王苑，遂为倾国人。春华娇艳质，秋水助精神。寄谢东邻女，双蛾莫效颦。
思乡,想家,巴州寒食晚眺,东望青天周与秦，杏花榆叶故园春。野寺一倾寒食酒，晚来风景重愁人。
山水,想家,游鸣山寺徐一之兄弟载酒即席和其韵,惰归春力不胜驱，风雨尚愁人掺裾。掠尽残红前日树，催还新绿去年畬。相将兴尽随花屧，赖有朋来载酒车。但得从今身尚健，吾乡风物胜匡庐。
咏物,孤独,鹦鹉,丹觜如簧翠羽轻，随人呼物旋知名。金笼夜黯山西梦，玉枕晓憎帘外声。才子爱奇吟不足，美人怜尔绣初成。应缘是我邯郸客，相顾咬咬别有情。
思乡,想家,题和合神①,乡心辽远隔长河，荏苒年光感逝波。等是天涯忆兄弟，几人修得万回哥。
闺怨,想家,采莲曲二首（一作相和歌辞 采莲曲三首 一） 其一,吴姬越艳楚王妃，争弄莲舟水湿衣。来时浦口花迎入，采罢江头月送归。
怀人,失意,寄张都干蒙正,林深叶密绿阴繁，荷渐生芽蒲有根。心事蹉跎过岁月，故人落寞共乾坤。舟行莼菜水云浦，路入杨梅烟雨村。何日扣门寻子去，一樽聊对话黄昏。
闺怨,愁绪,宫怨,前殿承恩者，而今宠亦衰。妾颜犹未改，惟有镜台知。
战争,愁绪,广德初銮驾出关后登高愁望二首 其一,长安不可望，远处边愁起。辇毂混戎夷，山河空表里。黄云压城阙，斜照移烽垒。汉帜远成霞，胡马来如蚁。不知涿鹿战，早晚蚩尤死。渴日候河清，沈忧催暮齿。
闺怨,想家,闺意,不见郎君到，但见塞鸿归。鸿归知妾意，故向楼前飞。
思乡,想家,建炎丞相成国吕忠穆公退老堂 其一,富贵功名岂易量，暂休聊洗十年忙。赤城山下林泉美，退老堂中日月长。种竹几年心未厌，栽花经日手犹香。一丘寄傲真吾事，何必怀归问故乡。
思乡,想家,孙景武从赵伯友先生游宁都兹归省豫章诗以赠之并柬知己者 其一,渝州进士才名盛，此地相逢愿不违。喜子能随青佩至，思亲还望白云归。长风出峡衣裳薄，乱石横滩舟楫稀。亦有故园秋草里，旅魂空逐断鸿飞。
思乡,孤独,三国志魏书九首 其八 管宁,辽海西归雪鬓空，自甘牢落故园中。汉臣惟有杨彪在，几杖承恩入魏宫。
闺怨,喜悦,采莲曲,澄澄若耶溪，盈盈采莲女。将花比玉颜，溪上自容与。
怀人,思念,因滇中使寄方子及,五载南音楚执圭，相思更在益州西。开边异代通华马，奉使何人祀碧鸡。客戴次工能共醉，蛮封么些请留题。还君鞭弭中原日，莫恨昆明听子巂。
山水,恐惧,游山（自二峰尖黄家坪至连珠岭）,盘盘樵径入云丛，选胜寻幽到碧空。不意羽翰生病骨，翩翩归袂又乘风。
思乡,想家,读史二十首 其一,回首西陲势渺茫，东迁种族几星霜？何当踏破双芒屐，却向昆仑望故乡。
思乡,想家,次舍弟忠过思南望乡崖韵,五溪风倍共云山，王化渐摩古所难。綵服洞氓双脚健，离鞍使者赤心殚。望乡崖峻云飞白，镇远溪深瘴草斑。自是成名须努力，男儿休恐不生还。
送别,想家,送严维下第还江东,勿叹今不第，似君殊未迟。且归沧洲去，相送青门时。望鸟指乡远，问人愁路疑。敝裘沾暮雪，归棹带流澌。严子滩复在，谢公文可追。江皋如有信，莫不寄新诗。
闺怨,怨恨,秦闺怨 其一,幽闺情自苦，何事更逢春？萱草侵阶绿，垂杨闇户新。镜中丝发乱，窗外鸟声频。对此芳菲景，长宵转忆君。
思乡,想家,龙丘山人王伯和工书年六旬归自西蜀以草书见贻,鸟道驱驰亦壮哉，都缘草圣结灵胎。常馀剑阁苍烟在，不染巫山媚骨来。蕉叶濡毫仍古法，榴皮画壁本仙才。故园三径应无恙，待尔重将铁限开。
怀古,流泪,咏史四首 其一 张良,报得韩仇树汉功，也曾安受列侯封。若教信越长无恙，未必山中有赤松。
田园,想家,题吴梅村集,梅村一卷足风流，往复披寻未肯休。秋水精神香雪句，西昆幽思杜陵愁。裁成蜀锦应惭丽，细比春蚕好更抽。寒夜短檠相对处，几多诗兴为君收。
思乡,想家,句容道中,句曲馀风古意存，绿畴黄犊小柴门。草愁春去消烟黛，风绕天空散日痕。堤接麦阴垂浅水，云笼树色暗孤村。山农箕踞深林里，笑看行人别故园。
思乡,想家,小至喜康状元弟河路过赍其兄书见示,侵晓书云云四生，向昏濛雨散孤城。敲门怪尔关西使，匹马缘谁淮上行。扳柳美梅今日事，望乡怀友百年情。传言且共阳回喜，天意分明欲太平。
思乡,想家,思归饮钦之馆,乡心迢递郁难开，且醉佳人旧酒杯。千里雁书回隔岁，五湖云树锁高台。遥闻河北兵还满，坐看长安月又来。容取腐儒江海上，仗君终作济时才。
闺怨,流泪,望夫石,送君远戍交河北，男儿自以身许国。不能弯弓骑恶马，欲随君去何由得。登山矫首西北云，形容虽变心犹存。月明夜夜照泪痕，铁心石肠输与君。
田园,想家,雨宿姚村二首 其一,旧陇东城外，新坟更在东。川原相近接，灵爽合潜通。碧草生秋石，青杨袅夜风。茂陵山下路，来往恨无穷。
思乡,想家,息斋夜宿即事怀故园,夜来微雨歇，河汉在西堂。萤火出深碧，池荷闻暗香。开窗邻竹树，高枕忆沧浪。此夕南枝鸟，无因到故乡。
悼亡,流泪,哭弟三首 其一,严霜下前除，朔风凄以烈。今夕复何夕，同生成永别。疾疢能几时，音容忽已灭。稚子号中闺，阿母啼成血。有兄滞天隅，之死不及诀。仰视云间鸿，呼群中断绝。俯观庭中树，琼枝已再折。永啸涕如雨，沈忧鬓成雪。岂不怀大观，至情畴能掇。
思乡,想家,樽前勉兄长,一家久寄浙江滨，倏忽如今二十春。须信百年都似梦，莫嗟万事不如人。樽中有酒何妨醉，箧里无金未是贫。但看故乡荣达者，算来多葬北邙尘。
思乡,想家,还家述怀示能绍儿,束发虽同俗，安心只杜门。傲能群鹿豕，贫懒察鸡豚。道侣观亲旧，伽蓝处故园。神光苍萃在，相对静忘言。
送别,想家,送许员外江外置常平仓,诏置海陵仓，朝推画省郎。还家锦服贵，出使绣衣香。水驿风催舫，江楼月透床。仍怀陆氏橘，归献老亲尝。
田园,哀伤,春日村居闲作,庭草初齐巷柳斜，暖风晴旭野人家。山中梦破寻蕉鹿，杯里弓疑避酒蛇。棋局交情空点检，机关世道重吁嗟。闲陪白昼驯阶鸟，归数黄昏卜树鸦。
思乡,想家,见戏（原案：此题疑有脱字）,薄命何须问大来，时时废卷秖孤咍。故园松竹空荒径，可胜渊明一赋催。
思乡,想家,闻都御史顾公致政有喜,天上归来两鬓苍，故园草木尽辉光。功成却喜恩荣厚，身退从知姓字香。林下且消閒岁月，台端犹忆旧冰霜。春风诗客从容处，重睹群英会洛阳。
怀人,思念,再寄吴推官,中秋天气桂花发，正尔商量一首诗。忽喜得书开复看，相思如梦见还疑。偶然写句封题去，何用成篇和答为。佳处因君又重赋，月明叶落满庭垂。
闺怨,想家,采莲曲,北渚采菱归，前溪采莲去。无端堕玉钗，记在回舟处。
战争,喜悦,塞垣瑞鹧鸪 檃括唐诗以补唐曲,秦时明月玉弓悬。汉塞黄河锦带连。都护羽书飞瀚海，单于猎火照甘泉。莺闺燕阁年三五，马邑龙堆路十千。谁起东山安石卧，为君谭笑静烽烟。
怀人,思念,怀静修上人二首 其一,支郎词赋不群才，双树林中白社开。匹马解携江左去，相思多在凤凰台。
怀人,流泪,大田道中怀孟担,几湾流水咽涓涓，五虎山青马首悬。欲访故人过峡口，南鸿犹自带风烟。
田园,哀伤,湖村野兴二首 其一,十里疏钟到野堂，五更残月伴清霜。已知无奈姮娥冷，瘦损梅花更断肠。
怀人,思念,其二 杨双泉寄画扇,玉斧修成宝月团。月中仍有女乘鸾。钗横鬓乱不胜寒。白兔楼头风露迥，碧鸡祠下水云宽。相思两地共凭阑。
思乡,想家,题陶庵小像,杨柳春风廿四桥，酒旗歌扇笑相邀。坐中红袖窥双鬓，眼底青山阅六朝。盛事尚追桃叶渡，乡心犹系广陵潮。头颅如许升沈尽，令仆閒情付玉箫。
思乡,想家,秋夜听任郎中琴,十指宫商膝上秋，七条丝动雨修修。空堂半夜孤灯冷，弹著乡心欲白头。
山水,流泪,登岘山亭至甘泉寺 其一,篮舆呕轧傍城隈，积雾霾阴黯不开。一磴自穿云气入，万峰争送雨声来。山川浩荡今如此，裘带风流安在哉。千载牛山共挥涕，古苔秋井易心哀。
思乡,想家,綵绣堂为张聪御史赋,山连沧海是金华，华榜青林柱史家。鹤发每看倾寿酒，凤城先已探名花。斑衣舞遍三春日，绣服裁成五色霞。已见高堂颁紫诰，香名留取故乡誇。
田园,思念,村居除夕,爆竹荒村少，萧条四壁虚。幕连残日捲，春向早梅舒。蓬鬓来朝整，愁心此夜除。屠苏相对饮，守岁只翻书。
田园,恐惧,和致事胡祭酒村居韵,乔木阴森绕故庐，远胜杜甫浣花居。从来不受僧留偈，纵老犹看御赐书。丽日园林莺出早，和风门巷燕来初。徐君亭子东湖上，相去应无十里馀。
思乡,想家,边城听角,戍楼鸣画角，寒露滴金枪。细引云成阵，高催雁著行。唤回边将梦，吹薄晓蟾光。未遂终军志，何劳思故乡。
闺怨,愁绪,生查子 案《东白堂词选》题作「观闺人夜绣」,趁着玉釭明，细把红茸整。绣得枕儿完，此夜图交颈。卿若未眠时，我也和衣等。金斗火将残，愁杀春纤冷。
思乡,想家,次韵王少清重阳,旋收积雨放秋阳，天亦慇勤慰酒肠。篱下看花元自逸，公前露首固非狂。芙渠幕底乡心动，竹叶杯中古意长。每到佳时怀旧隐，羡君犹尔愧吾忘。
山水,想家,游道林岳麓寺 其一,幕府日多暇，而无簿书劳。唤渡涉湘西，鼓枻歌离骚。今日湖南山，领览归我曹。颇觉叶舟稳，夷涂自风涛。
思乡,想家,阳翟道中,客行趋阳翟，驱马登高岗。群山拱西都，回首瞰许昌。原田秀且润，烟水远分行。荒冢卧石兽，古祠摧画墙。我行日已远，风物非故乡。随俗强饮食，所求肢体强。儿生事弧矢，有志行四方。秣马访前古，吾将问兴亡。
闺怨,愁绪,宫怨,上阳宫殿倚云霞，天外时闻度翠华。鱼钥重重锁窗户，夜来春雨到梨花。
思乡,想家,赠刘虚谷,飘摇宦海风波日，且喜归航稳泊时。但得故园松菊在，醒携鸠杖醉哦诗。
送别,想家,九日送别,蓟庭萧瑟故人稀，何处登高且送归。今日暂同芳菊酒，明朝应作断蓬飞。
怀人,想家,自金陵溯流过白璧山玩月达天门寄句容王主簿,沧江溯流归，白璧见秋月。秋月照白璧，皓如山阴雪。幽人停宵征，贾客忘早发。进帆天门山，回首牛渚没。川长信风来，日出宿雾歇。故人在咫尺，新赏成胡越。寄君青兰花，惠好庶不绝。
怀人,思念,怀王侍郎刘秘监,平生西蜀刘中垒，四海东嘉王右军。三载相思千里梦，何时把酒听论文。
怀人,失意,寄彭十进士,忆得金昌别，蹉跎复几年。怀君长落拓，愧我屡迍邅。寂寂供人笑，伥伥暗自怜。风尘频扑面，霜雪渐侵颠。枥马思千里，韝鹰盼九天。未能忘小草，还望涉前川。忼忾王阳绶，殷勤祖逖鞭。相期终一出，休办买山钱。
思乡,想家,涪州石鱼,涪陵水落见双鱼，北望乡园万里馀。三十六鳞空自好，乘潮不寄一封书。
思乡,想家,上巳初晴同戚生小亭对酌,三月三日日初新，雨雨风风成一春。柳条媚景乍舒盻，桃花勒寒微放颦。会稽山阴足禊事，长安水边多丽人。故乡京国那在眼，与子且爱樽前身。
闺怨,想家,望夫石,望夫何日归，空闺锁夕晖。石从心内化，人到眼中稀。海月上妆镜，山荔长春衣。巫山云雨梦，空伴楚王飞。
思乡,想家,大红菊花,朱柎绿萼近人栽，五柳门前锦作堆。芳信正逢重九节，绛云忽拥望乡台。赤城霞气氤氲动，红友樽空掩映开。莫讶凌霜容色好，丹砂应为驻颜来。
战争,想家,月夜闻笛,十载皋兰三出师，角巾归第鬓如丝。那知今夜关山月，却向中原笛里吹。
思乡,想家,又赠谓之 其一,文藻兼名理，三吴第一贤。乡心几千里，飞雁满秋天。
思乡,想家,其一百六,帝里风光入梦频，凤城金阙一般春。故乡不是无秋雨，听过匡庐始怆神。
思乡,想家,长至,黄钟之宫萌一阳，万汇滋发犹潜藏。书云讵复别祥异，揆景渐可知舒长。闭关不行著易象，客子倦游悲故乡。周南太史长太息，禋祀无因陪祼将。
思乡,想家,喜雨,一雨人心定，郊原畅晓阳。溪添春水绿，风漾菜花黄。弦管开清宴，云山隔故乡。相安幸无事，民气本淳良。
思乡,想家,九日登高,笳声凄切雁声哀，风起高原猎骑回。无尽愁云吹不散，望乡空上白龙堆。
思乡,想家,重九前一日示弟侄,人生百岁未易满，我已五十仍加三。异县长怜九月九，故园远在南山南。绿尊青眼旧相得，黄菊白头还好簪。明晨汝辈早同出，脚力跻攀吾尚堪。
怀人,想家,宿栗子冲有怀程鱼门同年,料理天涯薄病身，一镫初剪影相亲。忽飘老泪思前事，每到穷途恋故人。难后家门愁再问，劫余文字敢重论。荒邮草草交三九，旧约消寒又几巡。
悼亡,想家,哭三弟润木二首（三月二十二日） 其一,罪大诚当杀，全归有数存。生难宽吏议，瞑亦沐君恩。鬼守辞乡魄，棺封诏狱魂。几时容反葬，薄殓胜王孙。
田园,想家,初夏田园,朱夏辄复变，深绿日以肥。感彼生物勤，节候曾不违。清晨荷锄出，田间人尚稀。观物适自然，时见朝雉飞。不惜筋力疲，但恐坐食非。作劳有时息，高舂行来归。端坐抚素琴，可以理朝饥。
怀古,孤独,淮安怀古,淮阴城北水连空，汉将真成一梦中。古庙卧苔蜗触角，故坛迷草鹿生茸。要君固有封齐贵，赤族当存定楚功。漂母孤坟何处是，欲将蘋藻荐西风。
山水,失意,游护圣寺分韵得共字,散员绳检宽，暇日得放纵。天明风发屋，飞盖怯掀弄。朋簪诺已宿，驾言盍不勇。幽禅远城郭，伉壮塔庙涌。华鲸三击罢，僧众肃如拱。香粳撩鼻观，馋沫出流湩。三生石上歌，浩劫几丘冢。失脚今悔深，弹指昔缘重。联裾玉连环，谈端豁烦壅。草木自臭味，雨露元一垄。摩挲老瓦盆，此酌宜数共。已无系日绳，但有思家梦。
怀人,想家,寄宿维扬驿，寄怀王仪伯,水墅见明月，适随归桌圆。故人在郡国，今夜隔风烟。何日征河内？常时诵颍川。经过因念此，书信赖流传。
田园,想家,七月既望过圻村访蔡金风适冲寰翁至同登龙山寻幽谷钓台诸胜晚留小酌泛月而归 其一,凉飙散馀燠，秋光澹山市。策杖寻幽人，行行二三里。循径既纡曲，缘溪复迤逦。小桥路转东，柴门恰临水。主人意殷勤，劝客且留止。山村无兼味，鸡黍聊可庀。适逢邻翁至，相揖色先喜。今晨逢渔者，买得鳜鱼美。请客过山斋，烹鱼酌村醴。
山水,想家,登甘露寺多景楼,绀殿压山脊，细路蟠云根。重摩卫公塔，岁月何崩奔。名迹久飞灰，很石无留痕。英雄气已尽，回向寂灭言。江天风色凉，晏坐开北轩。羁情尚隋苑，归思过吴门。四月南纪绿，布谷啼千村。遥知舟中望，楚客多伤魂。
山水,想家,游尊胜寺简略师,四境人烟迥，禅宫一径遥。架桥通窈窕，飞閤历岧峣。日暮黄云合，秋高碧树凋。远公真静者，尘外数相招。
思乡,想家,题崔处士山居,坐穷今古掩书堂，二顷湖田一半荒。荆树有花兄弟乐，橘林无实子孙忙。龙归晓洞云犹湿，麝过春山草自香。向夜欲归心万里，故园松月更苍苍。
田园,失意,村舍见红紫葵花开特可爱,插棘编荆茅舍清，此中谁儗见倾城。紫丝作障遮空暗，红锦裁衣曳地明。惆怅忽从攀处得，凄凉多为别时生。不须更结繁华梦，野蝶山蜂自有情。
战争,愁绪,其十九,何处生秋早，秋生客思中。玉关无北雁，羌笛怨西风。不解愁肠殢，难教酒病融。数茎衰白发，明镜点霜丛。
怀古,失意,禹庙览古,得涖稽山峻，言瞻禹庙崇。碑文拟衡岳，井穴达龙宫。问讯传工部，栖迟遇义公。錞于寻岂在，窆柱恨难穷。帆石终邻诞，梁梅久付空。惟应敷土迹，天地并鸿功。
战争,想家,二月三首 其一,二月春华满凤城，万家杨柳共愁生。烽高紫塞愁都护，诏下甘泉议北征。昨日羁縻胡市马，西风萧瑟汉臣缨。琼衣玉札殊恩泽，早把勋劳荅圣明。
思乡,想家,王安道苍崖古树图,古树苍苍枫叶丹，此中别似一人间。如何忽起思乡念，不是台山是雁山。
思乡,想家,舟次同杨应先谭敬质玩月,乡心同此地，旅食算流年。几度天边月，虚从望里圆。凉风低烛影，清露湿茶烟。为爱连宵话，推篷未忍眠。
怀人,失意,公华以北山荔子见寄因念昔游慨然怀归戏成,筠笼百里故人情，多病文园眼倍醒。未放茶瓯三百颗，梦魂先过小长汀。
山水,想家,其五 青山瀑布,银汉翻空作雪飞，近山浑欲换秋衣。月钩斜挂真珠箔，不碍仙人跨鹤归。
悼亡,想家,哭吕倅（原缺，据李本补，四库本作居仁）,瞑目荒山里，携家万里来。旅茔犹借地，儿哭不胜哀。裂甑妖难测，藏舟事可猜。大贤应有后，天道信悠哉。
怀人,思念,和杨薇园暮春见寄,宴息清斋帘半垂，寂寥心事少人知。漫怜海燕成巢日，正是林花落地时。每带青钱因嗜酒，早生白发为攻诗。相思况复当春暮，莫向东风折柳枝。
咏物,孤独,雪,我生匪兕虎，乃与旷野俱。束发绝大幕，二十临淮徐。江湖系人迹，今者犹饥驱。飞蓬实自振，飙风汝何诛。寒雨变雪霰，层冰合泥涂。周行昧己失，行李杳绝无。将投逆旅息，主前辞仆夫。岂不敬爱客，秣马无生刍。
怀人,思念,寄画题寄偶武孟先生,君在南京我北京，江云塞树总关情。别来几度相思夜，孤馆青镫听雨声。
思乡,想家,入关,秦关已入重行行，道远尘深两恨并。足倦每因佳境健，眼昏偏傍古碑明。拾遗徒步归何日，庄舄孤吟叹此生。阿母故园头雪白，倚门朝暮若为情。
怀古,想家,武昌南楼怀古,青虬修士去遒遒，黄鹤飞仙苒苒游。北望日边秦树远，西来雪外蜀江浮。吴时宫殿千年梦，晋国风尘万里愁。今古茫茫无限事，月明倚遍庾公楼。
思乡,想家,召伯埭,开帆广陵郡，似别故乡时。古埭传遗事，垂杨系远思。鸣钲估客舫，吹笛女郎祠。稍喜湖天阔，风蒲舞鷾鸸。
怀古,怨恨,豫让桥怀古,豫让桥边策马过，当年意气未消磨。人臣报主宜如此，死不成功可奈何。
怀人,想家,怀乡中诸故旧,生平意气漫相亲，零落而今有几人。慧聚山房春酒碧，旧游回首重沾巾。
怀古,想家,赵州怀古,长杨夹道引鸣驺，夜宿燕南古赵州。草满丛台非旧日，月明泜水只空流。也知此处荆蓁地，多是当年歌舞楼。陵谷变迁人不在，关河烟锁古今愁。
思乡,想家,其三,故园春色常年早，红紫知他破几苞。压帽花枝如可折，折花手版直须抛。
思乡,想家,其三,故园回首乱云低，烟雨河山正鼓鼙。惭见市廛通负戴，尚惊道路叹流离。沙虫劫后惊全改，海鹤归时望欲迷。蓑笠盟言吾岂负，鬼车啼血遍溪西。
战争,愁绪,送乔裕吾黄门,夕郎何事厌承明，结束征衣节候更。汲孺在庭推直道，虞卿捐印见交情。关山岁晏黄河阔，边塞春深白草生。总是离愁心折处，壮君骏马太纵横。
思乡,想家,秋望,千里郊原俯莽苍，三江烟水接微茫。横林虫镂无全叶，新雁风惊有断行。神禹祠庭遗剑佩，先秦金石古文章。一尊莫恨盘餐薄，终胜登楼忆故乡。
战争,愤怒,其三 长孙晟,穷秋杀气正潇潇，突厥牙前落二雕。走马电飞弓霹雳，将军那数霍嫖姚。
思乡,想家,八日王宗哲宅见菊,燕台菊树艳秋堂，楚客乡心益渺茫。人世几回逢一笑，天涯明日过重阳。高云锦石寒相映，细雨清沙湿不妨。况是右丞多雅咏，可能无兴醉花傍。
战争,想家,红德城元夕,清平驿里过元宵，尊酒盘蔬未寂寥。灯火忽疑烽火至，春风仍似朔风骄。月临汉节千山静，霜入胡笳独戍遥。想是大酺通海内，边城歌舞荷清朝。
思乡,想家,西楼晚望,叠岫敛馀霞，轻舠簇远沙。斜阳媚城郭，细柳杂汀花。两两联归骑，萧萧起暮鸦。谁知故园兴，闲在使君家。
怀人,思念,寄陕州姚中丞（时分司东都）,八月天气肃，二陵风雨收。旌旗阙下来，云日关东秋。禹迹想前事，汉台馀故丘。徘徊襟带地，左右帝王州。留滞悲昔老，恩光荣彻侯。相思望棠树，一寄商声讴。
咏物,孤独,早梅,不假阳和力，孤生造物先。九天犹浑沌，一树已婵娟。节候每相左，冰霜竟失权。只因高欲绝，无意竞新年。
思乡,想家,其二,弱质全凋露，繁阴半坠霜。纷纷飞玉砌，冉冉覆银床。色岂经秋澹，声偏入夜长。翠销兰芷佩，青浥芰荷裳。蒲柳俄更绿，芜葭尽变苍。随风吟野寺，伴雨积山堂。奉帚悲长信，含毫泣未央。故园遥极目，天阔洞庭傍。
怀人,思念,客有诵予昔在淮安与异知县诗者今止记其二句用为次联足成一律以寄毕,鸣笳击鼓忆当年，携手西湖上画船。酒气蒸霞眠毕卓，墨花飞雨舞张颠。真王祠下丛兰露，漂母矶头蔓草烟。今日相思隔千里，空馀白发照青天。
闺怨,哀伤,浣溪沙 闺思,一缕乌云散篆香。雨丝红泪破残妆。沉吟长自送斜阳。烟袅袅升迟宝鼎，雨濛濛过冻银床。不堪人去日添长。
怀人,想家,刘农伯过访静公适至谈论甚快别后有诗见寄依韵答和,晓月犹悬玉一弯，蓬门无客昼常关。故人方喜骑驴到，邻叟俄逢弭策还。世事共悲渊底日，乡心对语梦中山。何时双桨桑阴下，与子追随十亩閒。
思乡,想家,平番城楼秋望,徙倚穷秋眺，高楼接大荒。雪明关岭白，风黯塞云黄。斥堠连哀草，村墟带夕阳。乡心逐归雁，历落不成行。
闺怨,想家,闺情 秋千,瘦腰春病不成围，闲逐秋千荡画衣。香散天风兰佩堕，声摇环玉綵绳飞。飘飖似跨双鸾去，闲雅宜从月殿归。无力尚怜扶不起，翠蛾犹蹙怨斜晖。
闺怨,想家,拟古宫词七首 其一,君王无事日临戎，韎韐亲调白玉弓。千骑红袍齐扈跸，臂鹰遥出建章宫。
怀人,思念,寄张坚白桂林①,一别一年久，相思日几回。桂林多胜境，藩伯况雄才！未敢论时局，惟应借酒杯。寄书无别语，千里索诗来。
怀古,孤独,金谷感怀（一作怀古）,黄金骄石崇，与晋争国力。更欲住人间，一日买不得。行为忠信主，身是文章宅。四者俱不闻，空传堕楼客。
思乡,想家,职方彭员外惟节知韶州,仙经旧得还丹诀，郎位高分列宿光。太守双旌指南越，使君千骑冠东方。饮冰清白临遐俗，昼锦辉荣过故乡。曾是重华张乐地，九韶闻处味应忘。
思乡,想家,十月十有六日早发龙江驿晚泊新河上流望采石山,船出龙湾去路赊，故乡回首眇天涯。一双柔橹西风逆，三面空樯落日斜。云起淮山将作雨，潮登江岸欲吞沙。明朝采石经行处，闪闪寒空见落鸦。
咏物,想家,鸂鶒,溪?沧江外，雌雄万里心。浪花浮彩翠，烟雨弄清音。蓼岸无端艳，莲塘底处寻。鸳鸯谁著色，知误几金针。
咏物,想家,鹦鹉,华堂日渐高，雕槛系红绦。故国陇山树，美人金剪刀。避笼交翠尾，罅嘴静新毛。不念三缄事，世途皆尔曹。
田园,失意,和江杏村侍御都门留别诗,闽粤东南地接连，写情还托衍波笺。贾生毕竟能忧汉，乐毅何曾欲去燕。世事浮云聊送眼，吾侪何日更随肩。都门帐饮车如水，脱手新诗万口传。
咏物,恐惧,雪,穷阴萧瑟岁聿阑，冻云作雪凄风寒。坐拥衣裘时凛凛，起看天地方漫漫。缚贼何当似李愬，闭门正恐多袁安。明年新麦得尝否，遗蝗殄尽聊相宽。
思乡,想家,得朱关中归信,杨柳东风动渭城，故乡千里独含情。颍川有吏推黄霸，楚国无筵饯穆生。马上春云开岳色，天边晴雪落河声。空囊不载蓝田玉，依旧归装一叶轻。
思乡,想家,立春日和戴仲鹖,至日病未起，官奴又报春。故乡云物旧，北阙梦魂新。抚影兼怀友，含情欲语人。萧条鹖冠子，隐几合相亲。
山水,孤独,游灵谷寺,出郊为访志公林，塔影还从静室临。象外涤襟泉有德，阶前鼓掌地成音。忽闻鸟韵惊迷性，漫倚松涛试定心。幽寂偏宜驺从去，独留明月伴讴吟。
思乡,想家,卧病,卧病成吾懒，知交迹亦疏。坐听高阁雨，愁绝故园书。芸火侵缃帙，梅阴润玉除。江南卑湿地，五月尚楼居。
闺怨,思念,怨诗行,秦戍楼荒君未还，楚乡秋早妾摧颜。日寄情心与明月，相思何谢望夫山。
怀人,想家,和梅侍御见寄,飞盖凌沧溟，高台拂朱鸟。乾坤一水浮，日月双轮绕。尘埃纷局促，正坐眼孔小。景山千丈松，慰我冰雪皎。万里一春风，东西逐騕袅。故人子罗子，仙鹤归华表。暮雨江门舟，含悽问封草。假令鲍叔在，一士亦不少。谁云越台近，举目河山杳。冥冥白沙坞，云烟共昏晓。
思乡,想家,至保叔寺,宝石岧峣耸梵宫，古城西畔乱山东。荧荧高叶丹林露，袅袅游丝翠壁风。下界行人映松竹，半空飞鸟拂帘栊。故乡迢递独登塔，烟水长洲一望中。
怀古,想家,咏史（九年十一月作）,秦磨利刀斩李斯，齐烧沸鼎烹郦其。可怜黄绮入商洛，闲卧白云歌紫芝。彼为菹醢机上尽，此为鸾皇天外飞。去者逍遥来者死，乃知祸福非天为。
战争,愤怒,侠客行①,杀气临沙碛，黄尘白昼飞。请君双羽箭，破虏百重围。转战随骠骑，捐生事武威。从来游侠骨，不是顾轻肥。
战争,想家,军门怨,一身漂泊如杨花，年年作客天之涯。将军无功宝刀卖，自将汉语翻胡笳。夜光照甲月堕地，万里黄沙碛边戍。里门不出谁家郎，未寒先著狐裘长。归梦还家语妻子，莫作将军门下士。
山水,失意,登太湖西峰,山色苍苍积翠回，沿缘仄径入莓苔。岭边风叶藏僧寺，树杪飞泉洒客杯。清磬一声松子落，白云万顷太湖来。三高惆怅俱陈迹，落日山空樵唱回。
思乡,想家,过龟峰,大龟昂首瞻南天，仙人赤脚骑龟肩。小龟一双走随母，指爪穿尽追不前。仙人不知卜何事，踏脱绿毛纷满地。老夫也要钻一钻，何日故园遂归计。
战争,流泪,晚自鸡头崖至天龙屯,迢递回冈抱塞长，暮云归路剧羊肠。马嘶古碛塞沙白，鸦乱荒城夕照黄。病后关河空涕泪，战馀身世各苍茫。客游不异松花水，日夜滔滔下北荒。
怀古,想家,咏史诗 檀溪,三月襄阳绿草齐，王孙相引到檀溪。的卢何处埋龙骨，流水依前绕大堤。
思乡,想家,其二,玉翰飞过汉江东，蜀道三年兴已穷。明日登山临水去，故园啼鸟落花空。闻今自草延英奏，合下人推长者风。燕麦兔葵初乱眼，欲将修翼问归鸿。
闺怨,愁绪,采莲曲 其一,云鬟初绾玉搔头，湖上相将弄小舟。纤手接来花并蒂，半含欢笑半含愁。
战争,想家,其二,百适归来又一年，投身烽火戍楼边。私忧自笑愚无策，制胜悬知国有贤。北去燕然堪勒石，西来樊口看烧船。中州更有王夫子，笔阵犹能独扫千。
思乡,想家,自叹,须鬓成丝日日新，酡颜驻得片时春。一官空守难忘老，半奉虽邀不救贫。门冷终朝檐噪雀，堂开累月篆封尘。故乡亲友休相笑，自古儒冠多误身。
思乡,想家,苍梧闻嘉祚鲁望两弟获隽消息,年来江海上，日望故园心。别后无书札，风前闻好音。埙篪知汝和，桃李傍春阴。欲寄池塘句，先成梦里吟。谢家群从宴，何日醉东林。
思乡,孤独,泾州听张处士弹琴,边州独夜正思乡，君又弹琴在客堂。髣髴不离灯影外，似闻流水到潇湘。
怀人,思念,湖上纳凉有怀吴子彦,天风吹海树，瑟瑟秋气凉。河汉西北流，众星耿微光。昔我同袍友，远在水一方。相思不得见，展转清夜长。遥闻鸣笳发，揽衣月苍苍。
思乡,想家,江夜,乌鹊飞不鸣，疏林叶声发。寒江悄无人，孤云衔半月。低头看月光，举头望乡国。漫意山中归，山中正薇蕨。
咏物,想家,月,玉露晴初坠，天河迥欲流。谁怜今夜月，还似去年秋。影逐寒云起，光缘暮杵留。关山千万里，偏照汉家楼。
怀人,想家,寄张平章仲一,春光满眼酒盈尊，难得同观易见分。秋气著人凉似水，晚山和我淡如云。清歌月影檐头转，残梦钟声枕上闻。玄鸟欲归黄鸟断，诗哦伐木正思君。
送别,喜悦,和乐天重题别东楼,山容水态使君知，楼上从容万状移。日映文章霞细丽，风驱鳞甲浪参差。鼓催潮户凌晨击，笛赛婆官彻夜吹。唤客潜挥远红袖，卖垆高挂小青旗。剩铺床席春眠处，乍捲帘帷月上时。光景无因将得去，为郎抄在和郎诗。
思乡,想家,落叶,梦里萧萧雨，惊看月一床。西风吹败叶，半夜响空廊。似我无依客，终年辞故乡。暂谋栖息地，狼藉避繁霜。
怀古,想家,咏史（原校：狄本作古） 伏生,楚炬秦坑六籍埃，芳心争忍不同灰。若非斯道终难坠，雪鬓应消异世才。
咏物,流泪,柳絮,楝花风过雪霏霏，万点沾衣不湿衣。轻逐东西香毂转，狂随来去马蹄飞。河桥漠漠迷渔艇，村店纷纷扑酒旂。巧入疏帘如有意，拂琴飘卷伴书帏。
思乡,想家,宝乘寺次何天衢韵,使节驻犹川，僧房借一眠。乡心苍海外，诗思白鸥前。山耸森如戟，溪流直似弦。嗟予逐尘鞅，那得此留连。
怀人,失意,寄陈蓬州图南,临老蹉跎来剑阁，故人留滞在蓬池。光阴一别六七载，功业半生多少时。谪宦可怜嗟子骏，径归难学羡诚之。何当江上重携手，同到三轩看旧诗。
思乡,想家,新秋,旅食京华困郁蒸，可人秋意又新晴。夜窗便觉风千里，晓镜从添雪数茎。蝉噪不离羁客耳，燕归还动故园情。软红尘外西山色，乞与閒人眼暂明。
怀人,想家,寄赤城新珩讲师,塔耸霞标在上头，杖藜犹记昔年游。月生丹井树林静，烟新碧桃溪涧幽。夜讲石筵龙象集，昼吟岩宇鬼神愁。思君每欲寻君去，水阔山遥两鬓秋。
悼亡,想家,哭竹坡,大梦先醒弃我归，乍闻除夕泪频挥。隆寒并少青蝇吊，渴葬悬知大鸟飞。千里诀言遗稿在，一秋失悔报书稀。黎涡未算平生误，早羡阳狂是镜机。
山水,想家,望金山,削金浮玉碧崔嵬，中截洪流四面开。万里江声连滟滪，一峰秋色接蓬莱。鹘盘塔影天中见，钟带潮音树杪回。不用登临重回首，老龙吟处且衔杯。
思乡,想家,义郴廖翁赠予灵寿杖歌以谢之,郴山峨峨水溅溅，清淑之气钟神仙。山头老木几千年，不入樵斧随飞烟。廖翁好奇自抡选，真材不用加雕镌。铿然入手龙脊瘦，宛转随步鹤膝坚。今晨过我有喜色，磨捋持赠誇奇特。老人年来腰脚顽，出入政藉扶持力。拄上冈头望故乡，万壑千岩才咫尺。天寒醉卧不出门，杖兮虽良长倚壁。
战争,哀伤,其四,边烽传大漠，一剑夜临关。鸟道千重戍，龙城万仞山。降兵旗下出，侯骑雪中还。苦乐行间事，魂销壮士颜。
思乡,想家,其二,壮志何曾为别离，只怜儿女忍朝饥。谁将此夕思乡梦，寄与闺中话片时。
怀人,思念,秋夜有怀葭白祓江秋玉佩兮,淮南三载住，追忆忽今宵。旧句开还掩，秋灯短更挑。烟明念佛巷，叶下捣衣桥。多少闲踪迹，相思逐暗潮。
怀人,想家,答朱用晦怀予光州之作予时游河洛已归岭南,江上双鱼尺素迟，秋风吾已解归时。洛阳一叶飞何处，少室三花好寄谁。酒罢颇能行荷锸，乞□犹自哭吹篪。故人不见飘零色，只问西游万里期。
思乡,想家,其二,此身碌碌付劳薪，小别鸰原百感频。鸿爪几经江浦雨，马蹄新踏蓟门尘。尚烦诗礼闻犹子，共励冰渊慰老亲。从此陟冈南望处，故园花月十分春。
思乡,想家,赠张慈宝五行精到奇中,大慈寺里谈天宝，蜀产凋零此亦奇。借我干支作正鹄，验渠祸福似蓍龟。李虚中术曾无失，绛老人年漫不知。大运茫茫君自扣，故乡归去定何时。
闺怨,怨恨,闺怨三首 其一,空城甲第与云齐，海燕无人不肯栖。隔巷长干春十五，银筝偏唤一行啼。
田园,喜悦,立冬后二日座主宗伯公偕晚研梅溪枉过村居次日移榻妙果山房再游菩提寺得诗四首 其一,乾鹊声中客款门，画船衔尾泊篱根。扫除黄菊荒芜径，映带丹枫?稏村。半月先期传父老，一家喜气到儿孙。海山不尽东南望，登陟应须次第论。
思乡,想家,西过渭州见渭水思秦川,渭水东流去，何时到雍州。凭添两行泪，寄向故园流。
山水,哀伤,望方山,选胜徵前牒，方山迹著奇。湖摇千壁动，云敛万峰移。高岭平如掌，洪流注似卮。百梯谁独往，五老自相随。倚杖天何近，寻源路转疑。孤怀劳极目，爽气自支颐。石鼓鸣深洞，鸯浆灌紫芝。邮骖行倦矣，林鹤怨凄其。瑶草非难拾，桃溪会有时。芙蓉秋露好，合与地灵期。
思乡,想家,出郊书怀,扁舟蓑笠寄平生，元是江湖一白丁。偶著青衫持手版，懒占黄色上天庭。正须每事问三尺，未暇对人谈六经。啼鸟数声春事了，故乡回首几长亭。
悼亡,想家,哭方玄英先生,牛斗文星落，知是先生死。湖上闻哭声，门前见弹指。官无一寸禄，名传千万里。死著弊衣裳，生谁顾朱紫。我心痛其语，泪落不能已。犹喜韦补阙，扬名荐天子。
思乡,想家,湘中中秋,出望月轮小，不如临海生。又疑今夜看，难比故乡明。立柏正无影，清猿偏有声。数家弦管外，专此照离情。
思乡,想家,奉赠储柴墟太仆阅马山东二首 其一,龙陛香烟晓曳绅，鸡声催发使车频。维扬城郭乡心远，鲁卫山川客路新。天下可应无骏骨，鞭头犹见说烽尘。风霜处处逢摇落，谁识行?别有春。
怀古,哀伤,隋堤怀古,隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。
咏物,哀伤,海棠,著雨胭脂点点消，半开时节最妖娆。谁家更有黄金屋，深锁东风贮阿娇。
思乡,想家,其三 曲江,山色晚幽幽，清溪独放舟。轻风低舞蝶，急雨应鸣鸠。鸡犬桃花岸，人家杜若洲。故园春服好，应不厌经游。
思乡,想家,秋晚江次,萧萧晚景寒，独立望江壖。沙渚几行雁，风湾一只船。落霞澄返照，孤屿隔微烟。极目思无尽，乡心到眼前。
山水,恐惧,登惠山绝顶,纵目疑无地，抬头只有天。一身云雾拥，暝色上峰巅。
思乡,想家,江楼望乡寄内子,独上江楼望故乡，泪襟霜笛共凄凉。云生陇首秋虽早，月在天心夜已长。魂梦只能随蛱蝶，烟波无计学鸳鸯。蜀笺都有三千幅，总写离情寄孟光。
思乡,想家,山间偶成（辛丑十二月一日）,乘兴篮舆竟出关，故园重见一开颜。镜鸾莹彻冰中水，僧衲斓斑雪后山。已许梅花供胜赏，更邀酒子伴清閒。明朝未忍为归计，猿鹤方兹喜我还。
闺怨,流泪,度岭赠闺人 其一,双双抱子度梅关，三妇空将二妇还。大别魂来秋月下，秦淮骨在暮云间。儿孤自逐黄泉母，人老难当白玉鬟。到日高堂应涕泪，好持鱼鲙更承颜。
思乡,想家,其二,秋风淅淅吹江亭，汴河之柳犹青青。黄姑东渡会七夕，白帝西来朝百灵。初开琪树已云落，远别客愁今未醒。欲写乡书寄南雁，故园万里天冥冥。
咏物,想家,燕,别却天涯到画梁，天涯几处为回肠。横塘掠水经微雨，小院拖花过夕阳。飞去定寻前岁垒，舞来犹带隔林香。双栖碎语重檐月，梦入关河夜正长。
思乡,想家,寄答刘子礼,闻君近赋悼亡诗，憔悴莺花四月时。流水只今馀恨意，故园何日定归期。犹传道路兵戈塞，自爱山林岁月迟。忆过王郎寻不见，子规啼断石楠枝。
思乡,想家,临平旅宿,家山原咫尺，旅宿已惊魂。饭犊月当户，卖浆人启门。泉喧石鼓路，云隔锦衣村。那得中宵梦，先余返故园。
思乡,想家,读项羽纪,鹿走荒郊壮士追，蛙声紫色总男儿。拔山扛鼎兴何暴，齿剑辞骓志不移。天下不闻歌楚些，帐中唯见叹虞兮。故乡三户终何在？千载乌江不洗悲。
思乡,想家,其三 渡江,吴国渺何处，江流万里长。布帆渡瓜渚，青山障朱方。飒动高天风，吹愁还故乡。戍楼当落日，饥乌野田密。徒御步不前，行李何萧瑟。欲问淮南津，就饭水边驿。敢效祈父言，胡转予于恤。
闺怨,愁绪,代春怨,朝日残莺伴妾啼，开帘只见草萋萋。庭前时有东风入，杨柳千条尽向西。
田园,失意,拟田家词,学稼数十载，不入城市门。婚嫁早已毕，含饴聊弄孙。幼孙六七龄，岐嶷亦可人。问之读何书，孝经与鲁论。大意虽未晓，句读粗能言。向母索枣栗，畏翁却复前。抚景忽长喟，忽忆翁少年。此景难再得，回首心茫然。
思乡,想家,予素嗜橘此游辱凤李雨翁竟日以橘见啖喜而有作,燕市蒲桃如弹丸，鹅梨之实杯杅圜。十年宦游饶此味，饮酣未嚼先流涎。独有洞庭三百颗，霜前霜后红如火。舟车包致殊欠佳，梦寐难忘故乡果。秋来湖上风物新，老饕剖尽林间珍。清泉沁齿香噀爪，慰杀从前消渴人。
战争,想家,和悯乱诗 其一,今日乱离愁作客，春风吹角畏胡天。山前大马方群啸，海角闲凫莫浪眠。征戍十年空左府，烟花百万落寒膻。江湖处处烽尘急，去燕来鸿各渺然。
思乡,想家,东皋草堂为王景升题,三槐世泽深如海，今见东皋有草堂。舒啸可追陶靖节，风流还忆贺知章。桃花春水画船小，秫稻秋风白酒香。我欲脱冠寻旧约，故园山色对苍苍。
思乡,想家,其六 采蕨,采采山中蕨，无为席上珍。同甘辽海雪，难比故乡莼。到壑犹闻禁，盈筐未是贫。老僧知此味，好寄莫辞频。
思乡,想家,其十,顾曲当筵唤奈何，春江愁饫木鱼歌。奔天素女月华冷，话海麻姑霜鬓多。断续乡心车铎语，暖寒天气酒杯和。故人勾漏今仙令，欲乞丹砂治睡魔。
思乡,想家,官舍,官舍通村曲，居人但掩关。借贫坚酒禁，留病伴春闲。离思孤云外，乡心落照间。便归谁识得，萧飒改朱颜。
田园,孤独,田园杂咏八首 其二,人事多舛错，百年会多忧。知止乃不辱，安命故无愁。投冠旋旧庐，学圃度清秋。忘我千年思，庆此孤生幽。衣食聊自须，沌然无外谋。长与仁义生，夕死复何求。
思乡,想家,寄吴六舅从吾先生,儒名推令族，吾舅冠群伦。但倚文为富，休论病是贫。莓苔深巷雨，花木故园春。近想多新作，犹烦远寄频。
思乡,想家,滇中怀归,连岩望不极，惟见鸟飞还。乡心落何处，日没禺同山。
战争,想家,百马图,画师画马时，心与马为一。精神各自分，萃此马百匹。起卧适马性，踶齧通马力。逸如龙在水，驰若虎而翼。游牝得群聚，风腾各相及。或滚尘沙黄，或嘶草芽碧。岂无骐驎骨，松下盐车泣。谁将朔漠大，图画归咫尺。曹韩不并世，按图为尔惜。
山水,想家,游巾山得晴字,巾山何亭亭，拔地蹲中城。苍龙擢双角，盘空斗孤撑。崇雉俨环抱，兼如在涤牲。有时霁雾搴，插我堂东荣。虽劳拄笏望，犹赊杖藜行。值兹阳和候，鲜晖吐新晴。摆去缠牵累，少畅窥临情。藉兰得胜引，共此酒一盛。咏馀百忧集，乐极万感生。去国魂难招，怀人涕易盈。虽无丘壑姿，宿昔芥尘缨。寄言山中叟，未慕同幽贞。
田园,恐惧,蔡村,炎风烈日屈足坐，冷雨凄烟缩项眠。持校帝城流血夜，此中犹是燄摩天。
思乡,想家,晚投江泽浦即事呈柳兵曹泥,落日过重霞，轻烟上远沙。移舟冲荇蔓，转浦入芦花。断岸迂来客，连波漾去槎。故乡何处在，更道向天涯。
山水,流泪,登鼓山,绝顶临天迥，相携兴里过。岚光移野席，谷籁散林珂。过雨沾衣湿，閒云入袖多。不知沧海外，员峤更如何。
咏物,哀伤,鹦鹉,鹦鹉学人言，宛转皆相似。其言自不知，谍谍殊未已。人读圣贤书，期于用为理。但务逞辞华，不实视诸履。吁嗟噂沓流，何以异乎彼。
悼亡,想家,哭陆仲鹤 其一,二十年前此地分，孤帆万里出重云。滇南昔日君怜我，白下今朝我哭君。
战争,想家,送蔡参军南还,上相总戎临阃外，参军奉使趣征西。长江波浪迎龙节，两楚风云入马蹄。出塞新诗工自赋，击壶如意醉能携。雄藩归报边疆事，万里行将息鼓鞞。
送别,想家,送僧归破山寺,万里指吴山，高秋杖锡还。别来双阙老，归去片云闲。师在有无外，我婴尘土间。居然本相别，不要惨离颜。
战争,想家,其五,强邻牧马下阴山，西塞诸军永不还。万里角声悲岁暮，三边烽火直函关。浸淫已入襟?里，桴鼓深防霄汉间。闻道凶门屡推毂，总戎何日斩楼兰。
思乡,想家,吴楚倦游,隋宫访古惟衰柳，楚泽伤秋况落英。痛哭嗣宗千日醉，乱离王粲十年情。目穷沙界参龙象，手挽银河洗甲兵。五见梅花归未得，故园频有蟪蛄声。
山水,失意,登北邙山二首 其一,干戈丛里过壬辰，原上累累冢墓新。寒食清明几家哭，问来都是陈亡人。
战争,想家,送王尚一严嶷二侍御赴司马都督军,汉掖通沙塞，边兵护草腓。将行司马令，助以铁冠威。白露鹰初下，黄尘骑欲飞。明年春酒熟，留酌二星归。
思乡,想家,莫春郭南,大梁城外孤台傍，烟昏水碧春林芳。凭高极目见归雁，风物令人思故乡。紫金山下斜阳暮，万里川光照云树。山间细雨花落时，何人来往东风路。
思乡,想家,其九,此生得作太平人，只向尘中便出尘。移取碧桃花万树，年年自乐故乡春。
战争,想家,烽火台,此到西陵路五千，烽台列置若星连。欲知万骑还千骑，只看三烟与两烟。不用赤囊来塞下，何须羽檄报军前。如何向日缘褒姒，无事蓬蓬火又燃。
思乡,想家,闻雁,山暝夕阳尽，寻幽倚石楼。忽闻新雁至，又报故园秋。积雨催黄叶，怀人欲白头。多情江上月，偏照望乡愁。
怀人,喜悦,良乡道中遇吾闽进乡录者知杨同寅之子迈获俊即遣人驰报于通州比还承寄识喜诗辄次韵,文献声华有自来，如君门第几人偕。山川环拱灵多萃，簪笏蝉联庆未涯。又报科登贤子俊，不胜欢动故人怀。称觞乐事应非远，料得扁舟已过淮。
战争,喜悦,奉使契丹二十八首 惠州（传闻南朝逃叛者多在其间）,孤城千室闭重闉，苍莽平川绝四邻。汉使尘来空极目，沙场雪重欲无春。羞归应有李都尉，念旧可怜徐舍人。会逐单于渭桥下，欢呼齐拜属车尘。
怀人,思念,秋日寄怀任东涧（名瑗山阳人举鸿博不第）,君住山阳淮水畔，余家辽左鸭江滨。一朝邂逅怜同调，千古文章信有神。待价骅骝虚苜蓿，高栖鸾鹤老松筠。相思北望秋将晚，鸿雁声高落叶频。
怀人,思念,寄答关蓬石先辈,一别何其久，临风安所之。去年重九节，贻我仲秋诗。云水难乘兴，干戈到此时。遥闻隐樵麓，芳草但相思。
悼亡,想家,哭内子谢氏端 其一,五伦始夫妇，伉俪谁不笃。况乃二十年，患难同颠覆？生世苦不谐，偕老愿斯足。夺我一人心，天乎何太酷！区区河鱼疾，良医手皆束。岂无海上方，不能占勿药？徽音与令仪，一朝归冥漠。静言思平生，百身嗟莫赎。
怀人,思念,寄何文起,淡月微微漏正长，故人念我一何忙。亦知不作云间雨，其奈相思夜已霜。匣里龙文时自拭，斗间云气□无光。由来神物悲离合，矫首寒天各渺茫。
悼亡,想家,哭黄省元贡 其一,故国地灵处，人文天意深。公从扪膝子，句亦掉头吟。白雪双歌断，归云无路寻。祈招浑简远，我念正愔愔。
田园,想家,村中韩坡见访,有客骑驴款竹扉，小园席地话依依。曾于雨后锄瓜否，才自庄西割麦归。碧柳垂条辘轳井，红藤拄杖芰荷衣。翛然二老堪图画，输尔长须道貌肥。
咏物,失意,野菊,未与骚人当糗粮，况随流俗作重阳。政缘在野有幽色，肯为无人减妙香。已晚相逢半山碧，便忙也折一枝黄。花应冷笑东篱族，犹向陶翁觅宠光。
思乡,想家,江上赠郭第欧大任,元年飞雪度维扬，此日秋风复故乡。总为郭君纡綵缆，况逢欧冶说干将。回看京口孤城转，坐拥江流万里长。以尔相从诸子后，新知得似丈人狂。
田园,想家,村居,卜筑村居傍水隈，空庭积雨绣青苔。浑如挂锡僧初到，时有求书客沓来。小艇曲从芦苇入，疏篱又见菊花开。乡邻争讯家山事，螳臂区区实不才。
怀人,想家,再过故人霍元方故居因作诗以寄嗣子怡伯怡仲,重过东崖处士居，门前犹有故人车。九原风雨三生梦，一壑烟霞万卷书。华表何年重见鹤，淇滨今日独观鱼。知君不减遨游兴，万里骑鲸入太虚。
送别,哀伤,夜闻筝中弹潇湘送神曲感旧,缥缈巫山女，归来七八年。殷勤湘水曲，留在十三弦。苦调吟还出，深情咽不传。万重云水思，今夜月明前。
怀古,想家,金陵怀古,石城风起浪声齐，六代兴亡动客思。吴苑落花啼杜宇，宋台荒草走狐狸。残香犹染胭脂井，遗恨空传璧月词。谁道钟山佳气歇，真龙又见起钟离。
思乡,想家,良乡道中,作客三千里，闻鸡戒早征。严程趋赤县，王气近神京。塔势中天出，觚棱向日明。白头思报主，莫动望乡情。
怀古,流泪,怀古三首 其一,西望首阳山，郁哉何崔嵬。荒途横今古，遗芝亦已微。白云起高岗，丹木馀清晖。飘飘风吹衣，尘冠多是非。谷口富松萝，沧浪足钓矶。千秋一洒泪，吾与尔同归。
怀人,孤独,怀元直客金陵,经年客白门，书札见寒温。共作几回梦，各销无限魂。听莺桃叶渡，嘶马杏花村。欲识思君泪，请看衣上痕。
田园,想家,浣溪纱 为榆生题彊村授砚图,苍璧春红动曙帏。墨香和泪点珠玑。醉翁嫡乳本来稀。谏草不随龙穴露，佩声长忆凤池归。心肠铁石是皈依。
思乡,想家,午日同裘古苞小饮,南峰雨过殷轻雷，逆旅招寻泼午醅。客里佳辰惊屡换，愁中胜友喜频来。天围江草无边碧，花发山榴几度开。试上高楼同极目，乡心应逐浙潮回。
思乡,想家,秋日书怀,金风吹落九门霜，直北天寒雁几行。辽海飞云人倚剑，燕山斜月客思乡。关河入望愁无际，砧杵谁家捣未央。逆旅不堪频吊古，昭王台畔草茫茫。
思乡,想家,仲冬二日由下径舆疾还珠林悼风景之顿殊幸茆庐之无恙喜赋一首,村桥路断日无光，不似常时入故乡。野鼠穴粮依蔓草，田乌啼子上枯桑。偶逢遗老儿孙尽，欲问西邻井灶荒。惭愧竹西池上路，依然风雨一茆堂。
田园,恐惧,暂归村居漫成柬晦峰逸士二首 其一,处处花开衬马蹄，人间腐鼠欲何为。苦吟仲尉古应少，归去渊明今较迟。何梦更驰天上路，老年思琢竹间诗。杖藜小径聊回首，驷马分明是累棋。
思乡,想家,江上秋怀,水国风高木叶霜，满舟山色入荒凉。小孤残照收江左，大别寒烟锁汉阳。新饭软炊菰米白，浊醪香泛菊花黄。故乡千里空回首，云树茫茫鬓发苍。
思乡,想家,述怀三首 其一,久客二年半，故乡千里馀。儿曹穿草屦，老子挂柴车。世事杯中物，生涯箧里书。一廛何日办，衰晚忆吾庐。
思乡,想家,蓟门秋夕,清漏迟迟月转廊，博山销尽水沉香。重城不锁还家梦，两夜分明到故乡。
战争,愤怒,其三,崎岖谪仙人，豪放一寓酒。平生韩荆州，未识意已厚。幕府强辟召，此例未见有。书币入吾庐，鞍马望陇首。出处计已熟，不复讯交友。南山别何时，气尚若酣酎。筹策屈大才，谈笑诛小丑。戍角断落梅，羌笛起折柳。将军意未快，战士骨已朽。请公入参谋，可用和戎不。
怀人,想家,和新友黄太安见寄韵,便佳楼上忆凭观，万里风尘正渺漫。拟谓江湖长结社，岂知京国久为官。华勋未上麒麟阁，白笔叨簪獬豸冠。几度怀君清不寐，乌台霜月五更寒。
思乡,想家,怀惠廓,闻道崎岖盗贼间，为亲扶侍入深山。竹林罢泣时供馔，萱草忘忧不解颜。乱世几人能色养，故园何日遂生还。我家亦有高堂在，音信寥寥道险艰。
田园,思念,村舍杂咏三首 其一,纳纳乾坤万事慵，竹床蒲枕草堂东。镜中身世看蓬鬓，溪上云山付短筇。帘捲燕飞梅雨过，画长人静绿阴重。虞琴更结平生好，时复开弦对晚风。
送别,想家,送韩巽入都觐省便赴举,槐叶苍苍柳叶黄，秋高八月天欲霜。青门百壶送韩侯，白云千里连嵩丘。北堂倚门望君忆，东归扇枕后秋色。洛阳才子能几人，明年桂枝是君得。
怀古,哀伤,钱塘怀古,云开天目界勾陈，五卫旌旗控紫宸。甲马压潮知北运，珠龙沉海失南巡。乘鸾王母迷青鸟，飞虎将军卧石麟。肠断苏堤堤上柳，年年春色翠华新。
战争,流泪,陇头水,陇阪萦九折，一折一愁绝。涓涓陇头水，征人眼中血。水流有尽时，征人无还期。
思乡,想家,其三,老子无心老尚狂，山程随处寄伥伥。云归岫穴初收雨，水入陂塘正下秧。野客就林煨燕笋，蚕家负笼采鸡桑。远游万里知何乐，却喜东归住故乡。
咏物,喜悦,梅花,回首山林感旧踪，雪花吹影一重重。记从驿使春前折，又向瑶台月下逢。对客岂无能舞鹤，赏心还是后凋松。天人装束天然好，便买胭脂画不浓。
思乡,想家,偶成,故乡久别断音书，早晚归来一室虚。门巷似前何所别，仅无径草费芟除。
思乡,想家,次韵奉和泰泉先生喜惟和授行人,汉庭射策早知名，通籍金门委佩行。使节远从衔诏去，主恩先慰望乡情。尧封万里輶轩近，禹甸千山櫑具明。想见出关家庆日，路旁应认弃繻生。
思乡,想家,其十,北风送君去，吹我故园心。直挂广陵树，春来乱鸣禽。
悼亡,恐惧,哭张师柔长官,生平志在立功名，谁谓才难与命争。绝笔有诗形雅意，盖棺无地尽交情。胸中时事何由展，天下人才不复评。魂若有知宜自慰，子孙大可振家声。
思乡,想家,行役,宿雾锁山椒，落月挂林侧。崎岖历冈峦，彷佛辨阡陌。秋高风露寒，道远时序迫。安得归故园，篝灯理书册。
咏物,思念,桃花,忆到蓬壶顶上时，红霞塞路鹤为迟。人间流水无终极，天上东风自有期。何处梦云来独立，漫空香雨去相思。将花作饭三年吃，方信求真亦是痴。
田园,恐惧,写村舍壁,路转溪隅草色苍，烟霏云屋带渔乡。鸡头叶老陂塘暗，狗脊花繁篱落香。景物向人须品藻，太平无地不耕桑。何时秋入丰年社，持蟹来听压酒床。
思乡,想家,钓台观新刻范文正碑,日角曈曈上蔡阳，有星飞去避馀光。东西怵迫谢新进，南北逍遥乐故乡。载刻庙碑求琰琬，一新祠宇照沧浪。使君著意敦风俗，更作高堂榜卒章。
咏物,哀伤,蝉,叶落无蝉在，又随林叶生。不离荒苑处，偏感异乡情。幽韵松风合，枵肠竹露清。无端溪鸟逐，飞落地中行。
怀古,哀伤,燕中怀古拟高达夫宋中作 其一,官柳何蔽芾，梨枣亦成行。时无燕召公，勿剪非甘棠。更闻野老哭，悲风生夕凉。
战争,想家,其二,九天运转三阳泰，一节霜寒万灶军。烽火不惊春野静，戍楼空照夕阳曛。
战争,想家,其二,胡骑犯边埃，风从丑上来。五原烽火急，六郡羽书催。冰壮飞狐冷，霜浓候雁哀。将军朝授钺，战士夜衔枚。紫塞金河里，葱山铁勒隈。莲花秋剑发，桂叶晓旗开。秘略三军动，妖氛百战摧。何言投笔去，终作勒铭回。
思乡,想家,题朱君望云图,春鸟催归处处闻，乡心画出翠氤氲。江南山色无多少，总向邗沟作白云。
怀人,孤独,秋兴浩然追忆馆殿幽致偶成长句寄徐休学士,轺车南去咏江天，闲忆群贤倍黯然。御水莎青孤立鹭，宫槐烟冷数声蝉。石渠吏散帘风静，凤阙云归霁景鲜。幽致不知何日共，思君唯赋帝京篇。
思乡,想家,其二,驻马高城畔，酣歌送落梅。风霜十月尽，杯酒众宾回。柳色含春动，笳声向晚催。故园无限意，行节为迟回。
怀人,思念,得元美冯参政书知王沂州先已失寄,摇落中原伏枕时，故人千里一相思。双鱼不灭加餐字，五马虚传遣吏辞。我在河山终未邈，书来雨雪自堪迟。从今把酒登楼处，数子江湖会有期。
怀人,思念,寄刘仲祥山长,南州谁识少微星，白发山中煮茯苓。春草闭门神助句，天花绕坐佛谈经。苍龙剑气时时黑，太乙藜光夜夜青。十载相思不相见，西风鸿鹄故冥冥。
怀人,哀伤,雨夜怀邓孝威,憔悴何时已，思君苦未休。乱山残树影，野水暮云秋。雨逐江声黑，虹明夕照收。何时重把袂，清梦自悠悠。
山水,失意,望芒砀山感汉高帝事,苍茫云气隐芒砀，逝水功名逐鹿忙。三尺剑非无与敌，一杯羹幸未曾尝。韩彭忍使陈豨误，平勃阴为吕雉防。慷慨歌风两行泪，英雄难免笑郎当。
怀人,想家,寄里中社友,欠作故人书，侵寻半载馀。穷吟虽各自，入梦不相疏。梅蕊通春信，霜风促岁除。待余归故里，鸥约复如初。
思乡,想家,中秋望月呈诸友,长空万里琉璃滑，冰轮碾上黄金阙。清光烁尽满天星，桂枝摇落蟾蜍活。故园此夕尽翘首，望杀阴精眼沥血。乌鹊绕树飞且鸣，世间昼夜无分别。诗人兀坐冰壶中，清气萧萧透毛骨。玉箫何处招凤凰，更抱琵琶对风拨。可人来赴今秋期，共举霞觞酌明月。醉边且尽今宵欢，后会相望隔闽越。
思乡,思念,秋夜思,北风凄凄寒雁飞，明月皎皎穿罗帷。空闺思妇不能寐，起望明月临清池。清池隐映高台侧，月明正照交河北。锦帐连营梦不同，同心百结空相忆。相忆相思春复秋，月明应在望乡楼。妾心便是交河水，日夜随君向北流。
思乡,想家,其二,钱塘明府贤中外，应向花前说故乡。莫只临波爱君子，忘忧容易入秋霜。
怀古,想家,钱塘怀古,铁骑常嘶薄建康，论和议战总沦亡。鹳鹅春散将军垒，蟋蟀秋开宰相堂。海上孤儿沈赵氏，梦中故土索钱王。须知天意成南渡，民岳山先号凤皇。
田园,哀伤,和薛仲止渔村杂诗十首 其一,料理楚辞甘冷阒，卜邻惟喜近渔家。昨宵雨过平湖阔，閒看菰蒲添几花。
战争,想家,谢周和州叔子,阴阴浓绿成新幄，荼蘼试妆催芍药。缓鞚青丝果下骝，时与华风相领略。风乎不违主人意，吹开宿酲换新醉。玉山自起不须扶，隐若长城一万里。和州归来贾如玉，高著十连酬不足。倚阑目送断鸿飞，闲按新声翻旧曲。畴曩方岩丈人厚，话到君侯布衣旧。不知灞上故将军，何如细柳真将军。
思乡,想家,姬太仆墓道歌,华州城南七尺坟，渭水萦纡绕墓门。劈华巨灵难渫恨，并阙仙掌与招魂。冢中碧血为乳潼，扶养松楸作梁栋。秦地争看下马陵，雒阳尚说思乡梦。庐山起冢并崔巍，雍门鼓琴何足哀。冢侧正须何点住，植花浇酒为君来。
思乡,想家,夜渡湘水,潇湘一望白云长，梧叶苍山似故乡。月色满空闻夜漏，渔歌几处彻秋霜。
山水,喜悦,登祝融峰题上封寺二首 其一,磴险梯危路忽穷，胜游须到祝融峰。九千丈外云间寺，一万年馀石上松。引手莫高疑触斗，临池毋久恐兴龙。此山惜与中都远，未得君王检玉封。
思乡,想家,其十三,宅西狷石旧名亭，曾侍先人说五经。梦想故园犹在眼，棕榈一树假山青。
思乡,想家,初冬与仁伯代骧弟寓濠上馆有梅一株初露微蕊独一花先放娟好特甚因忆故乡梅园寄怀伍国开兄弟,嫩蕊枝枝总待时，一花何意报春姿。风摇隔叶浑难见，月映当帘巧自窥。欢赏转怜时序改，行吟犹喜弟兄私。故园万树今开否，应有驼山旧主知。
思乡,想家,其二,淮天久客思漫漫，风雪那禁二月寒。江海愁吟怜杜老，林山僵卧隐袁安。故园风物烦相问，上国光华许共看。桃李已传春蓓蕾，多情休惜蚁樽干。
怀古,失意,其十二 （咏史）左记室思,昔闻东陵侯，种瓜隐青门。全身复全名，翘景驰神魂。博望奉明诏，西去穷河源。天马大宛来，凿空最蒙恩。桑梓或匪重，金紫或匪尊。天机薄者流，颇复艳朱轩。客卿西上书，季子北陈言。聂政暴韩市，田光刎都门。长啸非我徒，永言乐丘园。
思乡,想家,徐河舟中值雪,危樯夹橹过河干，沙岸谁将玉屑摊。舟子尽如披鹤氅，天孙应是剪冰纨。一江夜色清偏绝，十里山容画亦难。可恨独吟身在客，若为移得故乡看。
怀人,想家,送信安张从事吉甫兼寄白使君,西洛故人少，世家今亦稀。怜君能及禄，过我苦言归。游宦长城下，生涯旧国微。使君应借问，出处竟多违。
思乡,想家,青泥岭,斗峻凌霄出混茫，东西秦蜀此分疆。萦纡断涧千寻曲，回合危峦万叠苍。烟外孤村通鸟径，云间盘道绕羊肠。朝家方面非轻寄，何事徘徊望故乡。
战争,哀伤,扬子江夜泊逢友人自边回谈塞上事,仗剑从军侠骨横，相逢凄恻十年情。醉来杨子潮头月，肠断蓬婆雪外城。汉将射雕吹晓角，胡儿牧马起边声。闻君话尽沙场苦，一夜西风白发生。
思乡,想家,识梦,昨夜三更梦故乡，分明记得旧桥庄。窗儿隔水千花合，亭子迎风八桂香。理客钓丝情共适，宜人棋局兴偏长。醒来又在江湖上，吹剑樽前漫举觞。
战争,想家,其三,我所思兮在医闾，欲往从之路崎岖。凄凄霜露临丘墟，鹿场町疃依吾庐。妻兮抱子愁独居，昨闻边关飞羽书。胡儿杀人如匹雏，将军敛兵不敢驱。思之不见心踌蹰。
田园,想家,富村翁,家世本山丘，事业惟田畴。经年一到县，半生不到州。赴斋乘牝马，宰社椎肥牛。爟干一雨足，谈笑复歌讴。多收十斛麦，心轻万户侯。黍谷归仓廪，高声便唱筹。历书不会看，何以辨春秋。花开是春种，花落是秋收。晦前月如盘，朔后月如钩。胸中无别虑，身外复何求。吾惟曾作吏，浸淫有智谋。若是终田舍，此老共为俦。
战争,想家,送辅臣宗兄赴平鲁兼寄望峰,马鸣夜火戒征车，北出居庸去路余。云势九边临塞惨，雪痕三月冒沙虚。民耕断碛时登粟，官坐空衙或艺蔬。隔面十年家万里，莫惊相视鬓斑如。
思乡,想家,旅夜,岁晚嗟萍梗，关山策马行。戴星才一饱，闻雁忽三更。灯影兼人静，霜华逼户清。寒梅开欲遍，迢递故园情。
思乡,想家,砧,谁家夜月响秋砧，一段清愁不自禁。况是客中攲枕听，声声捣碎故乡心。
思乡,想家,其七,倦策登临减，名山坐卧图。避人来栗里，投老乞菱湖。旧业存榆柳，新斋待竹梧。乱离知又至，安稳故园无。
山水,想家,游焦山回船抵甘露港江上口号,天上楼台出润州，连峰不断女墙头。浑忘家是城南杜，如作江山万里游。
怀人,想家,寄密令杨彦文再举学官皆中正,三年不相见，相见当何时。曩别不谓久，后期庸可知。周南滞留地，宿昔太史悲。春草愁山中，王孙发垂丝。怀宝常若迷，献玉常若疑。闻君已屡荐，终岁独差池。得鹿在诡遇，亡羊实多岐。著书成自乐，回首空相思。
思乡,想家,吴山仁王寺,山寺凭高夕未昏，上皇曾此定乾坤。瓯闽散驿缘江岛，龛赭收潮入海门。细雨乱花唐辇道，淡烟疏柳汉营屯。何时汴水东流畔，君返宸居臣故园。
咏物,哀伤,子规,山茶花落子规啼，呜咽春当谢女闺。豹汝无情教客去，竹枝驱向锦城西。
思乡,想家,春雨,春江新雨到窗西，云暗山光远树迷。零落梨花飞欲尽，故园应有鹧鸪啼。
战争,愁绪,塞上曲 其一,白骨青磷瀚海头，琵琶一曲起边愁。眼前滴尽征人泪，并作黄河地底流。
怀人,想家,寄梁隆吉,羡尔英年早息机，罗衣脱却著荷衣。黄醪白酿供吟咏，野史稗官漫是非。旧事横看东涧水，新餐谁共北山薇。金闺玉树思君甚，采药春华归未归。
怀人,思念,寄怀辛眉,空山霜气深，落月千里阴。之子未高卧，相思共此心。一夜梧桐老，闻君江上琴。
怀人,思念,寄赠毛砺庵太卿,二年滁上漫追随，绿水青山到处诗。囧命远将官事简，欧亭频过客情怡。有才未许长閒散，大拜真堪托保釐。慨我重来公已去，祗凭诗卷说相思。
思乡,想家,邮亭残花,征途微雨动春寒，片片飞花马上残。试问亭前来往客，几人花在故园看。
怀人,思念,二月晦日怀林处士,相思忽成梦，久不到茶窝。飞去羽毛短，别来风雨多。杏花一夜发，春事二分过。百尺龙潭上，知君意若何。
思乡,想家,寿霍朝望司谕,清斋遥隔故园波，大耋今时鬓未皤。东海有澜文壮阔，南山为祝寿嵯峨。宫墙数仞门庭峻，桃李重阴子舍多。再世论交吾亦老，赠君惟有一高歌。
闺怨,怨恨,见萤火拟闺怨,不见郎归照六经，年年误妾拾流萤。何由飞上天河去，化作牵牛织女星。
战争,愤怒,李安抚生日,沙沟紫气如陇云，泾城冬律变阳春。天工为国巧谋帅，生此摽摽七尺人。坐挥白羽历三纪，胡儿奔迸尘头起。缓驱小队来汉中，甲光冷射清江水。金炉著火焚宝香，愿公寿考仍康强。门外祝公更多有，军民十万指中梁。
山水,想家,登平坡寺,云里平坡寺，门临碧嶂悬。山河回万里，日月会诸天。短杖扶吾老，空林续胜缘。去城才咫尺，浑已隔人烟。
思乡,哀伤,和张屯田秋晚灵峰东阁闲望,直栏横绝紫微阴，凭久秋光照客襟。一道山川寒色远，万家烟火夕阳深。泾滩水落群鸦集，秦岭云高断雁沉。此兴浩然须把酒，可怜难醉异乡心。
思乡,想家,吴中,故乡别久语音讹，喜听吴音入棹歌。万里归来心未稳，夜阑犹梦过关河。
思乡,想家,淮上往清江浦,舍水寻乡路，长堤放霁晖。海天淮上望，齐客岭南归。野店驴鸣过，烟村燕掠飞。故园知渐近，方语半依稀。
思乡,想家,题黄冷樵广文《柳溪梦隐图》① 其一,榕城客梦柳溪滨，千里归心境逼真。踏遍江湖开倦眼，风光特为故园新。
战争,想家,支总兵索题剑次周太仆韵,龙泉三尺镇相随，出匣光芒照斗箕。新淬鸊鹈愁魍魉，旧埋冤狱泣雄雌。尚方欲请诛奸佞，帐下曾经斩艳姬。见说三边烽火息，将军持此莫忘危。
思乡,想家,盂城即事,盂城驿前吟夕阳，高邮湖上好秋光。红分菡萏初经雨，绿满蒹葭未受霜。远浦有波皆浴鹭，近堤无路尚垂杨。南来时见吴江棹，却倚船窗问故乡。
怀人,思念,秋夜有怀孟兄,日落寒山剪剪风，一行雁字各西东。虽然颜面睽千里，料得相思两地同。
咏物,想家,雨,积日以为霖，时零时复止。虽未快优渥，溥润亦足喜。早田固秀齐，晚种皆勃起。年来验农功，颇识农功旨。雨旸燠寒风，五者时为美。致时岂易言，抚序愁无已。
山水,愤怒,登盘山绝顶,霜角一声草木哀，云头对起石门开。朔风虏酒不成醉，落叶归鸦无数来。但使玄戈销杀气，未妨白发老边才。勒名峰上吾谁与，故李将军舞剑台。
思乡,想家,中秋京邸,此夜中秋月，清光十万家。吴歌闻隔院，边调入征笳。北阙横秋色，西山隐暮霞。故园丛桂树，应发昔年花。
思乡,想家,通远驿（去柴桑近。此处多虎。）,驿路烟岚虎豹含，微官真愧远游身。谁怜三万六千日，半作东西南北人。芳草故随行客马，啼莺犹似故园春。门前五柳堪招隐，回首柴桑独怆神。
怀人,思念,遥送嵇尔遐从军荆州兼寄秦留仙李屺瞻二首 其一,帕首靴刀气不群，秀才今复学从军。也知好句输中散，唯有相思寄楚云。
思乡,想家,其三,上托青天藉祖宗，半生劳计颇成功。读书自古原无负，有愿于今始得从。食禄幸沾新宠渥，衣冠不似旧仪容。故乡亲友如相问，只看胡甥即是侬。
闺怨,想家,秋闺词,秋风杨柳凋金缕，落日芙蓉照芳渚。银屏翠被不胜秋，锦鞭白马游何处。薰笼斜倚到黄昏，月上梧桐正掩门。嫁来不识门前路，万里相随空梦魂。
思乡,想家,与中之再登揽湘楼,乞得间身暂故乡，菜佣驵侩溷何妨。洲浮烟树横官渡，帆带晴云下碧湘。老去山川浑梦寐，秋深风日足清狂。茶瓜急忆登楼别，粤秀吴趋道共长。
咏物,孤独,雪,琼瑶天半耸，风急六花飞。寂寞无人境，孤舟傍钓矶。
闺怨,想家,三月闺情（后四句缺）,三月春将尽，空房妾独居。蛾眉愁自结，鬓发没情梳。□□□□□，□□□□□。□□□□□，□□□□□。
怀人,想家,送林毅寄彭万里参政,闻君作宦山西去，为我持书问故人。青社部符藩屏重，黑头当轴宠光新。中原几载无狼虎，大野清时识凤麟。同侍禁闱今远别，鹧鸪啼杀上林春。
战争,哀伤,塞上曲,古北关前月似霜，石塘岭下塞云黄。鸣笳夜半边声起，不见征夫亦断肠。
思乡,想家,寒食前五日作二绝 其一,杜鹃新听晓来声，暖气催花一夜成。寒食只今无几日，故乡何处不关情。
怀人,哀伤,秋日怀崔定斋移家百泉,青门杨柳送君行，露叶风林远思生。忽见荒寒秋树色，却怜烟月旧游情。关河雁后书难寄，风雨镫前梦未成。闻道移家傍淇水，范阳桑柘接凄清。
思乡,想家,无题,天际轻阴懒放晴，隔江笳吹动严城。乡心对酒愁难醉，倦眼看书老尚明。客里交游同骨肉，梦中欢笑又升平。吴兴可记山居日，一样前溪折竹声。
田园,想家,自城南傅家村归,晚自城南十里归，酿霜天气冷侵衣。三间茅屋炊烟起，一带寒林落叶稀。世事尽从流水去，客心翻逐暮云飞。不贪秉烛游清夜，尚有流光月照扉。
怀古,失意,金台怀古（阁试）,千金何足重，爱士难为工。骏骨何足贵，知己不易逢。致贤自隗始，高言豁心胸。果筑黄金台，超然旷古踪。乐毅一朝至，齐城七十空。此事已千年，特达留高风。我来自燕市，怀古心忡忡。何代不招俊，何人不向庸。寻常絷骥骐，瓦缶乱黄钟。叹息时代殊，古人不可同。
思乡,想家,泊江东门,江干遥听景阳钟，夜静江空敛雾容。归梦不成明月上，故园相近两高峰。
怀古,失意,古迹三首为岳给事赋 其一 高常侍祠,忠公拓落人，好谈王霸略。一辞孟诸野，微官此栖托。把臂李杜游，慷慨吹台作。怀古荐溪毛，风期缅犹昨。
思乡,想家,其五,故乡风物胜荆吴，流水青山无处无。列植园林多美果，饱锄畦垄富嘉蔬。桥边来淬剶桑斧，池畔行芟缚粽菰。我有素纨如月扇，会凭名手作新图。
思乡,想家,感怀,故乡几千里，望远临高楼。徘徊将何见，苍然江汉秋。楚山远无极，楚水天际流。微茫大岘影，窈窕鹦鹉洲。芳草将欲歇，寒皋色正愁。驰晖无缓景，久客生百忧。滔滔长江水，迢迢东海头。
闺怨,哀伤,采莲曲,千媚郎君百媚娘，大堤相望水中央。盈盈度桨难伤藕，细细寻丝易断肠。
思乡,想家,其八,丹霄空把桂枝归，白首依前着布衣。当路公卿谁见待，故乡亲爱自疑非。东风乍喜还沧海，栖旅终愁出翠微。应念无媒居选限，二年须更守渔矶。
思乡,想家,喜伟公侄过,咏怀思对尔，烟渚过秋鸿。蔓草是今日，竹林还古风。但令奇字满，莫恨故园空。举酒复相勉，黄金徽爨桐。
思乡,想家,其二,画船重过谷城闉，撞著人人问子真。闻道诗书元有意，莫嫌州县尚劳神。一樽何日能如约，五斗而今亦为贫。关塞尘沙骑瘦马，故园花柳一番新。
思乡,想家,次周翠庭感怀韵,故园回望草成丘，客馆新添雪满头。已向昆明看劫尽，犹思沧海借桴浮。昂藏可愧嵇中散，款段那从马少游。邂逅蒲衣成一笑，觅牛元只是骑牛。
田园,想家,楼桑村郦道元故里,螺髻烟垂独鹿青，郦生宅畔月泠泠。灯红一寸楼桑夜，还注桑钦旧水经。
思乡,想家,归兴诗 其十三,爽气薄庭樾，凄风吹棘林。遥闻关塞笛，偏动故园心。霜渚雁寒渡，露枝猿夜吟。行歌式微者，犹不变南音。
田园,想家,与叶宗茂游山村,村南村北春事幽，故人乱后得追求。仓惶屡作经年别，邂逅能无一日游。丁令归时空遗恨，虞卿隐稳不须愁。卜居共爱清溪好，先向沙边具小舟。
田园,想家,闲居,不妨昨日雨，可喜是新晴。窗暝从云宿，庭虚待月行。闲真难适俗，静乃合诗情。冬候常如此，将愁何处生。
思乡,想家,伏日自南康郡城登观澜阁,匡庐彭蠡气争雄，一段閒云万顷风。五老地高俱拱北，九江天远总朝东。秋期先逐乡心到，眼界聊随野望空。更向青霄问明月，画阑人在水晶宫。
怀人,思念,寄外,千里关山隔，相思一见难。除非同入梦，权作醒时看。
田园,哀伤,闲居杂诗二十首 其一,日日可休沐，高斋常晏如。卧游半壁画，坐隐一床书。岁月闲中永，宾朋病后疏。门前春草合，谁识散曹居。
怀古,想家,石头怀古,日月出又没，台城空白云。虽宽百姓土，渐缺六朝坟。禾黍是亡国，山河归圣君。松声骤雨足，几寺晚钟闻。
思乡,想家,客中九日,帝城佳节又重阳，聊为登临一望乡。万里高秋来爽气，千山寒碧洗浓妆。丹枫江上飘霜冷，黄菊尊前对酒芳。正忆茱萸兄弟会，忽惊归雁两三行。
山水,流泪,将至嵩山远观瀑布,晚晴紫翠溢平川，三十六峰凝霁烟。匹练依稀分秀岭，玉虹摇曳舞危巅。寒光定是连明汉，清气都疑贯九渊。可笑夜来风吹后，乱沟斜涧亦涓涓。
思乡,想家,晓过青县,秋深白露至，杨柳尚苍苍。废灶炊烟黑，颓垣夕照黄。宦途防九折，史笔愧三长。渐觉神京远，无劳望故乡。
思乡,想家,雨霁小饮示曾令,岚云送雨一番凉，把酒休言忆故乡。荔子鲥鱼相伴熟，画船搥鼓下灵羊。
思乡,想家,和自彭蠡湖初入江,湖尽匡山际，江通汉水浮。朝烟生夹岫，夜月识扁舟。远望多为感，乡心少不愁。自怜身似苇，朝夕与波求。
山水,想家,登新甫山步韵,满谷西风满目秋，登临胜概白云留。秦王旧迹烟霞锁，汉帝遗宫草木愁。绿水鸣烟逐涧曲，碧峰排戟插天幽。深山深处无过此，未审征徭可避不。
田园,想家,其四 西村,绿郊凝望久徘徊，落日川原映古台。江上晚风三弄笛，陇头春信一枝梅。东西陌外烟光度，紫翠峰前霁色开。不是罗敷莫回首，城南五马使君来。
山水,想家,登金山望长江,烟云清处晓霞飞，万里滔滔映紫微。灵液渺茫浮淑气，孤峰峍崒照晴晖。花翻浪涌疑天色，风动帆张共德威。昼夜如斯莫间歇，体乾勉已识璿玑。
思乡,想家,和逐年九日阳字韵,天上恩来解郡章，人间那复是重阳。老身已许归三径，佳节何妨醉百觞。但有笑容生面目，更无閒事挠心肠。旁人不信吾归去，今日真成返故乡。
田园,想家,赤水村与方道士,赤水村西风日晴，紫琳宫里凤箫声。经冬翠竹摇仙佩，万里青山绕帝京。休沐偶过花院静，盘飧兼爱药苗清。主人已得长生诀，我辈空怀遗世情。
田园,想家,借宿七里沟田家,树里一镫明，入林闻犬吠。田家荷锄归，偶此成酬对。除房土花斑，风窗纸条碎。三更乱泉喧，微月上墙背。不待荒鸡啼，车声响瓜埭。
田园,喜悦,田家,老农喜说田家早，缺月疏星穿木杪。洗铮燎草作晨炊，麦饭咽甘虫食蓼。儿牵秧马妇携笠，泥滑不嫌春雨少。平畴拍拍水连堤，姑恶数声天欲晓。
思乡,想家,和赵彦如中秋对月韵（友同号存斋）,秋半晚凉新，空庭迥绝尘。共看今夜月，况是故乡人。展席聊呼酒，烹鱼底用莼。清光千万里，随处可相亲。
思乡,想家,重阳夕作,萧萧风叶转回廊，耿耿星河夜未央。十载龙吟双剑隐，五更虫语一灯凉。愁边泽国飞鸿雁，梦里家山卧犬羊。遥忆黄花吾负汝，故园今日是重阳。
怀古,想家,金陵览古 乌衣巷,人物风流往往非，空馀陋巷作乌衣。旧时帘幕无从觅，只有年年社燕归。
怀人,失意,寄姚都水秀夫,疏浚功成数十州，东南应免九重忧。奈何水部称多病，却向鹅湖访旧游。燕?暄凉凭候雁，楚江晴雨问鸣鸠。草玄闻有平生意，须及扬雄未白头。
田园,想家,村夜,山昏月未明，木落霜初降。何处夜归人，一犬吠深巷。
思乡,想家,喜棠下宗族来,篁庄初泊下溪船，木念遗根水念源。六一风声还我旧，三千礼乐又谁门。豪雄都内曾何族，乔木人间祇故园。又喜藩篱今剖破，山亭百拜谢诸尊。
思乡,想家,夜酌,故人同叙故园情，花气馨香酒气清。且尽东君投辖意，谩怜西塾读书声。望迷远塞云俱黑，坐久空堂烛自明。却忆元戎窦车骑，燕然新勒几时成。
怀古,想家,隋宫,隋家往事重徘徊，鹤影多从此地来。文帝未崩炀帝立，杨花初盛李花开。黄昏旧观归新月，白日荒塘应薄雷。玉玺似疑难再得，不妨歌舞后人哀。
闺怨,孤独,闺思,昼永凭阑对落花，莺啼燕舞日将斜。春明门外寻芳客，开遍荼蘼未到家。
思乡,想家,泊豫章漫怀,十年惭小草，两度豫章游。胜概开吴楚，寒光望斗牛。人今谁下榻，赋自儗登楼。欲寄乡心去，长江但北流。
战争,流泪,关前志别,罪躯幸得主恩全，饯酒萧条转授鞭。奄普滩平鱼阵浅，句离天阔雁行偏。不辞马骨埋边雪，敢惜牛衣卧塞烟。今日玉关无外内，临歧握手莫潸然。
送别,想家,送客归吴,江村秋雨歇，酒尽一帆飞。路历波涛去，家惟坐卧归。岛花开灼灼，汀柳细依依。别后无馀事，还应埽钓矶。
思乡,想家,九日同说岩讱庵两前辈澹人近公直南书房限登字,木落鸿飞晓露澄，家山兄弟正偕登。故园黄叶三千里，深殿朱栏十二层。数子秋吟同禁漏，百城朝拥对觚棱。此身惟觉君恩重，欲遂岩耕苦未能。
山水,失意,游碧岩和石川韵碧岩碧弁之中峰也,历览碧岩胜，只疑尘境无。烟峦净流翠，晴瀑白跳珠。隐约瞻天姥，冥濛见太湖。丹青谁把笔，相对写新图。
思乡,想家,岁除日陈正之刘彦质来奕,明朝六十遂平头，岂料耆年尚百忧。远忆儿孙兼婢仆，欠赍裹饵与衣裘。倩人赊酒聊堪醉，看客枰棋卒未休。旅□乡心记今夕，北风吹雪满寒楼。
田园,喜悦,归田园居 其一,微雨洗高林，回飙开我襟。称心固为好，苟得非所钦。汲汲鲁中窔，遥遥沮溺心。山川千里外，怀古一何深。
思乡,想家,秭归阻雨,西去巴梁路渺漫，潇潇积雨昼生寒。孤城举目空波浪，尊酒看君有肺肝。客梦易随青嶂断，乡心多共白云攒。巫阳祇在啼猿外，愁绝阴霾起树端。
怀人,思念,寄王南叟寓江乡,歌尽骊驹落日寒，相思无处问平安。客愁白发三千丈，世路青泥百八盘。夜月梅花频入梦，秋风菰米强加餐。高山如故丝弦在，懒向旁人取次弹。
思乡,想家,长安柳,三月长安柳，春风吹暮天。花飞御沟水，叶傍汉宫烟。绕岸犹堪折，临流更可怜。故园无限树，零落战场边。
思乡,想家,其七,花门疏勒久逋逃，上相西征落节旄。宛马不闻肥苜蓿，番氓几见贡葡萄。天阴雪断交河树，风急沙翻瀚海涛。多少征人望乡处，碛西回首月轮高。
怀古,恐惧,游鹤林怀古,我怀马素师，亦衲米公石。竹院坐忘言，坡仙如可识。云何天际虹，遥遥杳莫即。离披上干云，枝撑仍局蹐。泠泠虚谷声，徒然奏笙瑟。因之搜奇前，一日当千日。去日问濂溪，鹤振空山碧。
思乡,想家,和顶山前韵,小山摇落故凄凉，想象登临野兴长。万里晴空初雁入，一年好景又橙黄。极须痛饮偿秋节，生怕疏钟报夕阳。搔首故园归未得，荒篱寒菊为谁香。
悼亡,想家,哭同年庄定山司封,泚笔沈吟落叶秋，故人无复见南州。半毡分后心如醉，双剑看来泪自流。翰苑有章青史重，定山无主白云愁。试披旧槁寒灯下，一道祥光射斗牛。
山水,想家,渡湖晴望庐山,夜来风恶怒涛旋，晓起晴湖落鬓边。贪近鱼身浮镜面，任移鸥翅拍吟肩。披霄彩翠灵山气，中酒光阴归客船。莫更作痴乞如愿，大姑迎我髻鬟妍。
咏物,孤独,雪,卧听窗外扑春虫，逗晓緌緌搅太空。万径千山孤鸟绝，八荒四海一云同。寒声静起瀌浮外，生意深藏肃杀中。乘兴俓思游剡曲，狼烽明灭又天东。
山水,想家,游栖岩寺,一径入层巅，岩壑聚绮莲。寺创前代古，山水幻奇烟。亦云隋天子，流览尽平川。高僧能致雨，昔乃称昙延。大河环若带，华岳峙讲筵。清寒动石髓，烦嚣悉可捐。秦树参差绿，远映白云天。夕照倒塔影，小鸟乱鸣蝉。我来问谷口，幸少俗累牵。浮尘知自浣，澹澹车马缘。长此临皓月，峰头解坐禅。
田园,愤怒,喜吴山人过访村居,出塞吹笳马上听，蓟原春草又凋零。相逢门巷淹今雨，垂老江湖混岁星。醉后放歌双眼白，愁时拂袖万山青。何当谢却人间累，五两追携下洞庭。
山水,想家,登悯忠寺阁,净宇怀超想，层梯企俊游。喧卑三界尽，制作六丁愁。聚土閒童子，移山老比丘。能除分外见，寸木即岑楼。
咏物,孤独,兰,野客过门叫卖兰，清风便自逼人寒。孤根未必灵均种，推作离骚辈行看。
思乡,想家,赈饥篇赠程守 其一,楚有循良守，流民萃一方。薪蒸温病骨，菽粟饫饥肠。永欲充编户，无心忆故乡。恩深何以报，惟有一炉香。
怀古,想家,鄂城怀古 其一,锦帐牙旗据上游，雄藩形胜拱神州。双流水汇云涛壮，八字山分剑壁秋。半世勋名劳运甓，满天风月快登楼。铜琶休唱江东曲，惹得周郎一顾愁。
山水,孤独,游虎丘寺送别①,海涌峰头万顷云，天风鹏背忽逢君。此行巳是蓬莱客，袖得还丹与我分。
怀人,思念,沃祥卿和前韵见寄再和答之,西转东移客兴阑，风枝惊鹊不曾安。孤吟愧我诗筒涩，百罚怜君酒令宽。西阁梅林迷雨浦，画桥松韵接寒滩。相思一夜知何处，梦醒楼头钟欲残。
怀古,流泪,咏史十二首 其六 张良,博浪沙中亦浪谋，圯桥一变运机筹。岂因汉帝扶炎祚，正为韩王报世仇。储嗣真凭紫芝曲，神仙假托赤松游。熟知名就身还辱，故尔封侯只愿留。
思乡,想家,浣溪沙 对瓶花有怀,花朵繁香簇胆瓶。不成赠远已凋零。辞根能得几时荣。苦雾笼山春寂寂，惊涛撼海夜冥冥。此时应起故乡情。
战争,想家,送黎兵胡万户南还,将军仗策去安边，诏下东南万里天。云海旌麾趋玉帐，春江鼓角载楼船。黎人满溜槟榔水，蜑户齐分牡蛎田。遥想军中无一事，坐驱千骑猎平川。
思乡,想家,慧山酌第二泉,自来兹泉侧，水厄乃不避。竹炉煎松明，静听蟹眼沸。一碗至百碗，走卒苦急递。清凉生齿颊，兼复沁心肺。童奴皆窃笑，巳破往时例。先生语童奴，汝太不解意。我重在山泉，兼之故乡味。神清不思睡，偃仰借初地。
田园,想家,为魏上舍题水村第二图二首 其一,江乡最好是分湖，紫蟹红虾雪色鲈。眯眼尘沙归未得，倩人重写水村图。
怀人,孤独,寄张鸣道,张君宗派自留侯，壮岁成名入士流。一代诗声如玉振，千钧笔力挽银钩。平山邂逅初青眼，汴水伶仃已白头。遥想荷花好时节，故人吟倚仲宣楼。
思乡,想家,次韵和薛端公归故里之什二首 其一,茜旗影里椹袍身，迎入蒲津免问津。策蹇去时为举子，乘骢归日是功臣。岂同化鹤千馀岁，才过登龙十数春。开宴仍闻倾锡赐，酣歌喜杀故乡人。
思乡,想家,其二,渐啖红莲饭半升，夹衫初试鹄纹绫。吟边落日山一桁，客里望乡楼五层。事逐江波流浩浩，病如僧骨瘦棱棱。手中书卷全抛弃，小帜无烦障蜡灯。
怀人,恐惧,与范益谦饮有怀才仲,范郎醉倒西风前，夜思赵子起不眠。与渠别来今几年，细数往事如雷颠。尘埃刺促今尚贤，问我北行诗几篇。残篇断简弃不编，鹤鸣九皋鸢唳天。燕雀欲上无寅缘，江湖旧游性所便。我先往矣君加鞭，更呼赵子来同船。
思乡,想家,丙辰元旦雪,岁除梅蕊破，夜半雪花翻。物色流年换，生涯旧俗存。风云含万象，灯火闭千门。马迹春城蚤，钟声朔塞昏。自须迷玉勒，难可辨金根。润点铜龙漏，光添白兽尊。占农杂忧喜，望日别寒暄。柏酒传官舍，椒盘忆故园。归田学耕稼，入社宴鸡豚。领取丰年瑞，林庐老一村。
思乡,想家,颂古十六首 其十五,北山高处望乡关，一度登临一解颜。目力穷边无限意，应难写向画图间。
怀古,愁绪,金陵怀古,辇路江枫暗，宫庭野草春。伤心庾开府，老作北朝臣。
思乡,孤独,岁晚,岁晚仍为客，朝晴故作阴。雨花添浪白，云树隐江深。留滞宁吾土，艰危独此心。一瓢终藉汝，投老遂追寻。
思乡,想家,宿心上人房因赠 其一,枕藉长安道，栖禅十五春。行深忘白业，门静辟缁尘。摆脱随场惯，坚刚得性纯。偶然分物我，一款故乡人。
思乡,想家,寄家书口占,柳岸风来九月秋，片帆一夕过扬州。乡心无限书难尽，残吹数声移晚舟。
咏物,孤独,燕,闻说乌衣国，低连海上村。春来避霜雪，秋去长儿孙。华屋语如诉，故巢多不存。双飞恼幽独，红袖有啼痕。
思乡,想家,客中寒食,漫道出门好，出门剧可怜。禁烟寒食节，疏雨杏花天。有梦思乡里，无方扫墓田。瀛洲知己在，我欲寄诗篇。
思乡,想家,除夜长安作（一作李景诗）,长安朔风起，穷巷掩双扉。新岁明朝是，故乡何路归。鬓丝饶镜色，隙雪夺灯辉。却羡秦州雁，逢春尽北飞。
山水,恐惧,登天平山,西来山势森如戟，上与浮云石栈连。华盖九峰当绝壁，龙门一道落飞泉。幽穿石洞潜通穴，下俯天池冷积渊。更欲振衣千仞表，侧身东望洞庭烟。
思乡,想家,夜宿招隐堂忆石公题壁,游倦梁园鬓已华，避嚣聊复听楞伽。乡心得静浑忘客，归梦无程忽到家。地远尚留前代树，春多先见隔年花。远公飞锡空相忆，怅望瀛州阻海霞。
田园,恐惧,宿村舍（明道癸酉岁）,去去都城远，萧萧村落秋。饥鸱啄死鹿，鸣犊随孳牛。转徙多空屋，荒榛有乱丘。狐狸竞恐怖，雀鼠仍啁啾。鬼火时明灭，旋风乍卷收。吾心不吐茹，忠信待奸仇。
思乡,想家,其三,古戍秋生画角哀，思归泣尽望乡台。胡天日落寒风起，但见黄沙万里来。
思乡,想家,赠谏议李一吾之任留都,北闱疏乞过南省，喜得司仍献纳存。两地精忠悬日月，百年魂梦绕乾坤。白云秋杪连青琐，芳草春深即故园。回首明光曾补衮，尚馀封事耀君门。
思乡,想家,重九日偕少怀心兰两兄登大云山寄怀伯豫大兄,又插茱萸节序新，故乡回首怅风尘。江山望远穷千里，兄弟登高少一人。好景依然同去岁，归期相约在明春。南来屈指重携手，菊酒同倾介寿频。
战争,想家,塞下曲,万里黄云冻不飞，碛烟烽火夜深微。胡儿移帐寒笳绝，雪路时闻探马归。
思乡,想家,返棹,历险因乘兴，经游亦故乡。江天足风雨，人事有悲凉。海燕归何早，沙鸥下不妨。舍舟从此去，花竹近茅堂。
闺怨,怨恨,冬闺怨,塑出狮毬对画阑，笑呼女伴傍前看。宫鞋湿透犹堪著，未抵空闺绣被寒。
悼亡,哀伤,哭张西野善士,一春我病君怜我，今日秋风我哭君。千古道缘伤永诀，百年知己痛离群。蓬门野屋将谁款，木榻云堂可再分。欲写衷情作哀些，老怀悽绝不成文。
思乡,想家,舟中偶作,一奉天书别故园，白云迟我几时还。欲知宦兴今何似，试把连朝面貌看。
战争,思念,和梁彦国虏退后行经三河诸村落慨然见寄,战后秋阴蓟柳疏，怜君驻马为踌躇。烽沉万垒荒烟外，鬼哭千村野烧馀。霜草有狐啼废井，夕阳无鸟入残墟。防胡李牧须频遣，莫更边庭走檄书。
思乡,想家,春夜洛城闻笛,谁家玉笛暗飞声，散入春风满洛城。此夜曲中闻折柳，何人不起故园情。
思乡,想家,其二,摇摇旅梦向谁家，暖艳寒香为忆花。雪后尚怜姿绰约，风前仍爱舞欹斜。若为折去宜簪帽，忽漫拈来讶剪纱。自笑故园看亦得，独骑羸马客京华。
思乡,想家,寄吴嘉靖,明月照江阁，北风吹树林。数声何处雁，两地故乡心。梦里频相见，愁来自不禁。归程须早计，莫待岁华侵。
思乡,想家,除夕,残臈辞人逐漏频，寒毡堪笑独吟身。仅支鹤俸能供岁，轻掷鱼竿自取贫。柏酒竟疏婪尾宴，梅花虚拟故园春。遥思伯氏京华久，一样灯前忆老亲。
怀人,失意,月下怀友,亭虚偏受月，来往独思君。晚饭饥仍懒，秋砧远更闻。寡营常采药，多病久离群。不有桓谭出，谁能识子云。
思乡,想家,其二,何处春阳不断肠，露如轻雨月如霜。十年失落虽知己，一夜征人尽望乡。苦恨亲交多契阔，可怜天气好年光。辞劳暗逐花枝尽，怪得东风迸异香。
思乡,想家,其四,荥阳家牒世多闻，手足谁知一气分。季弟广西仍作县，先兄地下已修文。故园篱落荒秋雨，先陇松楸映夕曛。冰雪尚存书带草，青春有待续余芬。
思乡,想家,次韵和石末公中秋不见月诗,一年明月中秋好，万里长空此夜阴。雨晕青灯昏远思，虫鸣黄叶乱乡心。见愁盗贼氛犹恶，莫怪乾坤气尚淫。便欲扪萝上天柱，九霄风露恐难禁。
思乡,想家,其四,教子丁宁读父书，策名黄甲佩金鱼。故园花竹春如海，赢得诸孙候板舆。
送别,想家,城西别元九,城西三月三十日，别友辞春两恨多。帝里却归犹寂寞，通州独去又如何。
怀古,流泪,岁暮怀古,闾史无书乐府残，感时怀古泪汍澜。出门一笑浮云散，惟有青山不厌看。
悼亡,想家,哭路长吉,器业本青云，泥涂竟屈身。盖棺穷海角，还葬大江滨。子幼今无怙，家清正苦贫。传闻动归旐，西望一沾巾。
思乡,想家,客中度岁,历遍青徐路，东风送入京。车中守残岁，道上拜新正。椒酒今谁献，桃符旧未更。故园梅正发，不见玉峥嵘。
田园,想家,田家即事二首 其一,方塘跃潜鱼，春鸠鸣桑枝。远烟纷漠漠，绿畴生华滋。农人荷锄归，稚子候荆扉。春醪与园蔬，绻然慰式微。世事难与期，寸心宁自知。明晨有幽兴，持竿看浴鹚。
山水,恐惧,游华藏寺次水部家叔韵,江湖无地不安恬，梦里寻山兴转添。水鹢影飞青舫小，墨花香簇紫毫尖。拈来钓竹云平帽，睡足僧堂月满帘。更上荒丘增百感，当时樵牧禁曾严。
田园,想家,村居,羡杀村居好，经年绝是非。牛羊归晚径，鸡犬散朝晖。露坐分藜榻，郊行解葛衣。城居苦嚣隘，来此即忘归。
怀人,恐惧,答寄笋蔬,远寄玉山篇，来自故人庐。竹萌且柔弱，荻笋亦丰瘦。姜醯助芳辛，浊醪为前驱。猪肝恐累人，我亦仲叔徒。念此风雨中，江外致嘉蔬。柬诗答幽意，老饕良可吁。
思乡,想家,出云藤驿,又出云藤驿，扁舟更向东。地蒸秋有瘴，江阔夜多风。旅梦惊啼狖，乡心托断鸿。天涯看月色，不与故园同。
思乡,想家,感事二首 其一,雨过汀沙失旧痕，春寒鹦鹉闷无言。杨花春水成萍叶，踪迹犹难到故园。
悼亡,流泪,哭亡友陈一,讣闻君欲死，惊定泪沾衣。梁狱书徒上，秦台镜亦非。恨深淮草绿，魂远越山微。从此无期会，闲宵梦尔归。
思乡,想家,其二,曲涧丛阴薄，晴岚藉草薰。故园星却聚，高会韵初分。人倚岩前树，风来岭上云。后期还共约，莫使惜离群。
闺怨,思念,四时江南曲,鸟鸣花树繁，春满江南道。不见花下人，但见青青草。绿阴夹江岸，远客舟到门。吴姬劝客饮，舞袖轻翩翻。湖光入良夜，泛月湖中游。笛声起林薄，萧萧湖水秋。江南冬如春，一雁凌风翥。美人长相思，倩尔传书去。
思乡,想家,次惠子及寄梅花韵,天平山下一枝梅，珍重山人远寄来。还忆故园春烂漫，几株临水背城开。
思乡,想家,登城南楼,旅客携琴去不还，登楼日日望乡关。逝将离恨随春鸟，啼遍江南雨后山。
思乡,想家,忆菊,秋来何事闷怀中，怅望黄花念未终。记得重阳留有约，奚为今日信无通。故园冷落牵人意，野径萧疏感客衷。莫笑侬身为谁瘦，几回翘首竹篱东。
怀人,思念,寄龚韩二子,平生无半面，祸患每过寻。乱肆两枯骨，枯桐一片心。道同顽处合，诗向酒中深。后夜相思处，开门月满林。
悼亡,哀伤,哭翟尚书,人世谁无死，哭君吾倍伤。大臣属手足，司马近帘堂。岂意履危险，错思铭太常。尸留狱户外，残藁蔽斜阳。
怀人,思念,谢虚中寄新诗,旧友一千里，新诗五十篇。此文经大匠，不见已多年。趣极同无迹，精深合自然。相思把行坐，南望隔尘烟。
怀人,思念,寄余玉馨表妹 其一,往年同学换鹅经，冰镜无尘玉有馨。织锦才高推独步，落梅妆好对双清。春朝携手看花发，秋夜凭肩待月明。别后相思烟水隔，海棠红绽想仪形。
悼亡,想家,哭燕熙七弟,记曾虏骑来江上，尔正东行我北游。此日追思犹一瞬，当时话别已千秋。仓箱告匮家全毁，妻子号寒鬼亦愁。欲指君山南向去，那堪烽火阻归舟。
思乡,想家,曾守谯楼既成邀宾从同登议辟双门以复旧观从士子请也 其二,杰阁危栏不许寻，境环千里望中临。古桃风物宁非旧，甲子规模乃到今。堪笑折腰趋府事，何如长啸入山林。故园猿鹤休惊怨，出岫孤云岂有心。
思乡,想家,旅中即事寄友生,攲枕不成梦，寒虫叫壁阴。高梧深夜雨，远客故乡心。分与浮名背，年将白发侵。终须约宗炳，结社向东林。
思乡,想家,除夜寄谦之,去年雪暗江南路，日暮踟蹰无宿处。今年坐见故园春，梅花已过桃花新。东皋薄田才数亩，依方旋造逡巡酒。嗣宗痛饮是吾师，万事否臧勿挂口。循环三百真超忽，谁向空濛问巢窟。愚痴聪慧一冥冥，不如且进杯中物。
战争,想家,玉关怨,紫塞黄云万里间，征夫一望总潸潸。今古沙场惟白骨，几人生入玉门关。
山水,哀伤,望庐山 其一,云谷依然十二峰，遁翁曾在此山中。满川风月今谁主，猿鹤哀鸣蕙帐空。
咏物,想家,咏鸂鶒,双双游戏水仙宫，著锦衣裳舞镜空。晴浴桃花红影里，雨眠莲叶翠香中。文禽自是风情别，野鹭休将品格同。寄语虞罗须并取，莫令失侣各西东。
怀古,恐惧,昭陵怀古,大风起九峻，惨澹昭陵日。黄土閟元宫，内有龙凤质。伊昔隋氏乱，文皇乘时出。挥剑扫浮云，有如鹰隼疾。论功褒鄂小，造意刘裴失。惜哉更衣孽，仙李几不实。么么崔乾祐，敢当黄衣叱。阴兵鞭石马，汗血书流溢。茫茫升遐地，俯仰意萧瑟。何世无英卫，白头卧蓬荜。
思乡,想家,见雁南飞,归雁南飞有数行，南飞度岭向衡阳。欲将信息传军士，早报成功返故乡。
山水,孤独,游石城山,祇因寻胜到林泉，四抱回峰万景连。僧过不知山隐寺，客来方见洞开天。浮图照水光相映，古木依崖影倒悬。风露了非人世界，濯缨秋后玉壶天。
田园,想家,村居,贫家风物厌铅华，波影浮来尽落霞。梦里青山閒岁月，镜中人面想桃花。秋镫病后惟馀砚，春水愁多未浣纱。枕上片魂谁唤起，夕阳烟树几归鸦。
思乡,想家,其二 望乡,驿楼一上开客颜，思家何必双泪潸。坐观天地皆逆旅，阅尽今古惟青山。故园橘柚千万树，白云草屋八九间。眼前咫尺不得到，隔溪叹人双鸟闲。
怀人,失意,初秋怀山中友人,又觉金天爽气新，古今不驻是羲轮。月明万户悬砧杵，日落扁舟罢钓纶。遥忆故人多梦寐，独怜晚岁尚风尘。几时投老青山下，共汲清泉煮涧莼。
田园,喜悦,秋夜感遇十首以孤村一犬吠残月几人行为韵 其一,月生东山口，宿鸟惊相呼。我起立苍茫，恍在白玉壶。饥鹘掠危巢，大鱼跃平湖。作意赋新诗，佳夕不可孤。
思乡,想家,其二,凛然孝子与忠臣，恩义双全在一身。来作会稽千里雨，去为东武万家春。定将清净安齐俗，空有讴歌戴越民。想过故乡须少驻，晓行方见锦衣新。
思乡,想家,宿吕梁有感,赤石夤缘宿吕梁，黄茅转盼失前冈。百年身世如秦赘，一发功名愧楚狂。投老计应吾土好，怀人情与莫云长。梦回多少关心处，清镜朝来有鬓霜。
怀人,思念,寄杨文藻三首 其一,一别动经年，相思隔远天。秋怀闻雁后，春梦落花前。朗澈黄山月，清吟白马泉。何时重把麈，樽酒茂林边。
思乡,想家,友人依首尾对格赋一律余亦效颦次韵,十年冀北淹尘迹，万里瓯东忆故乡。春树笼云音信远，圜扉扃月梦魂长。旧时亲友多应少，负郭湖田半已荒。自愧驾骀犹伏枥，不如鸿雁得随阳。
怀人,思念,有寄,苦被东风柳色催，红窗辜负玉梅开。相思寄与清淮水，流到长江莫打回。
思乡,想家,便溪道中,日日邮亭路，年年异国春。头颅多白发，吟袂半缁尘。水鹤声闻野，山花香趁人。故园千万里，何处问情亲。
思乡,想家,初冬客途感怀,小雨冥冥不湿衣，饥鸢高贴野云飞。南来北往河山迥，秋尽冬初草木稀。半夜还家归梦好，十年为宦客情微。故园茅屋收成后，啄黍黄鸡想正肥。
思乡,想家,其三,承颜虽一子，扶膝有诸孙。寿祉膺难老，哀荣动至尊。秖今怀顾复，犹想对平反。天与牛眠地，何须返故园。
思乡,想家,春雨二首 其一,人声漏点听难详，草草登车梦故乡。湿遍征衣疑别泪，折来官柳悟韶光。轮痕满地同心乱，铃语如年识夜长。回首江南行乐地，绿荫应满郁金堂。
思乡,想家,滁阳道中迟李棠轩年兄未至题书驿壁,江楼三日别，相逐不相逢。回首秋山路，寒云隔几峰。乡心朝见雁，行色夜闻钟。何地还杯酒，应寻放鹤踪。
思乡,想家,西城夜望,清流一带抱江城，望入西山尽月明。隐隐人家藏树里，轻轻渔舸傍沙横。径中不睹陶潜迹，榻下空留孺子名。怀古伤今徒白首，夜深无限故乡情。
思乡,想家,太原夜梦故园,晋北燕南滞此行，栖栖遥夜故园情。间关千里成归梦，惜别城头晓角声。
思乡,想家,端午饮家与三茂才舍中，闻大军登岸，口占示喜,故园回首遍狼狐，端午因君醉一壶。益智未能聊食粽，辟灾无术只悬蒲。风尘飘泊年将老，世故周旋兴不孤。且喜王师登海岸，倒悬早晚慰来苏。
思乡,想家,其二,五十年来梦，邯郸黍一炊。传家无长物，志墓有丰碑。落日江湖泪，西风里巷悲。故园吟不尽，千古付他谁。
田园,喜悦,乙巳八月二十九日宿内府梦过村落循溪而行问路旁人家此云何曰士村也涉溪入山崦谓同行曰此可赋诗因得鸠燕二句既觉足之以为异日之观,杖策徐行山水间，天然新句得非难。鸣鸠报雨天欲晓，紫燕哺雏春尚寒。物外胜游方自适，枕边幽梦忽惊残。士村他日寻陈迹，却记曾为内府官。
思乡,想家,效范景仁侍郎次韵和君实端明长句奉呈龙舒杨守,公居幽绝谁能纪，欲到应须劳屐齿。从官出入路萦纡，况今又去藩龙舒。人在天南居在北，乡心千里云山碧。山庭不用勒移文，时乐中和归未得。他年若寻仙老会，洛下诸公尽中外。百二十坊山水间，甲第相望门巷对。过从不独赏芳珍，造适何妨谈道真。回头却望朝市里，多少思归未去人。
思乡,想家,同李时芳游大慧寺,幽期出郭不辞劳，野寺云边共尔曹。白日西飞秦树杳，清秋南望楚天高。书遥故国愁烽火，客久中原有佩刀。莫动乡心且沈醉，风流谁道五陵豪。
怀古,喜悦,和灌云叔怀古（用正韵）,长忆风流贺季真，承明乞得晚閒身。遗芬犹拾鉴湖曲，胜事空传明主恩。老去不才同见放，新惊高唱孰为邻。烽烟满地今何世，是处深山学避秦。
山水,哀伤,游西山,时事方扰扰，幽赏独悠悠。弄泉朝涉涧，采石夜归州。挥翰题苍峭，下马历嵌丘。所爱唯山水，到此即淹留。
田园,想家,陈村晚渡,薄景临村渡，疏林叶乱飘。归人喧语急，落日澹烟消。水阔新添尺，风生时起潮。高低迷眼望，前路绕陈桥。
咏物,失意,蝉,柳上一声蝉，沙头千里船。行经朝雨后，思乱暑风前。物趣时时改，人情忽忽迁。感新犹感旧，更复几多年。
思乡,想家,七夕萧拙斋席上口占,仗剑辞家又一年，越中秋色变山川。红漂浅漾芙蕖水，青薄平林草树烟。千里难穷秦望目，双星空照监湖船。主人坐上尊常满，且付乡心博醉眠。
山水,想家,登望海峰,谁驾鳌为柱，神州左一方。重关连委粟，半夜豁扶桑。晓散岚光白，晴收水气黄。瀛壖不可极，万里自苍茫。
思乡,失意,津亭有怀,津亭一望乡，淮海晚茫茫。草没栖洲鹭，天连映浦樯。往来通楚越，旦暮易渔商。惆怅缄书毕，何人向洛阳。
田园,哀伤,春日田园杂兴,暄和春景好供诗，日暖风轻土脉肥。白鹭时窥秧刺刺，黄莺频说柳依依。几回野水闻姑恶，数树春英叫姊归。物态满前看不足，等闲吟咏对斜晖。
闺怨,怨恨,闺怨,背烛卧秋雨，忆君临别言。虽知归信误，犹望故心存。捣练临溪水，裁衣寄塞垣。要知常泪落，开箧看啼痕。
咏物,哀伤,题兰,炎夏悠悠白昼长，空斋睡起拂匡床。不须甲煎添金鸭，气泛崇兰满几香。
思乡,想家,秋雨将至新凉满户忽有故园桑梓之念因寄东斋文石禅师,好雨望即至，轻雷远层城。新凉满庭户，洒然有余情。故园兰溪上，稻获秋已成。弟侄共我长，会能学耦耕。如何江海间，惜此一浮名。吾师住东斋，早晚寄钟声。下阶春草长，闭户秋蝉鸣。欣将解后缘，遂令薄世营。
怀人,思念,秋夜有忆,微月下庭树，幽房寐独迟。不知何处笛，来触旧相思。银汉浮槎日，江皋解佩时。无聊在良夜，还恐梦佳期。
怀人,孤独,山中有怀寄知己,石屋依樵斸始成，忘机猿鹿解相迎。重名不羡陶弘景，多事还输向子平。招鹤独穿幽竹径，弹琴时听细泉声。旧游怅望征鸿远，欲寄白云百感生。
思乡,想家,玉局寺,仙是青城客，山留玉局名。浑如故乡地，偏动故人情。
闺怨,怨恨,其二 闺怨,暗想郎来是去年。锦鞯白马系门前。满身兰麝总堪怜。上马摇鞭何处去，平芜望尽草芊芊。闲窗桃李夕阳天。
怀人,想家,和次山见寄,啼鴂匆匆又一春，别来知我更思君。略无天气花时雨，长遣人愁日暮云。手自爱弹招隐曲，心知不作送穷文。秋风鱼蟹松江上，重约论诗醉夜分。
悼亡,想家,哭李西涯,死别吞声杜老诗，一吟双泪不胜悲。长笺短札劳频寄，海角天涯慰远思。阳羡卜居空有约，汝南会老更无期。瓣香聊寓平生意，目断寒云北雁迟。
思乡,想家,书番阳戴氏侍萱堂卷,乐平才子旧知名，曾是清朝被宠荣。萱草别来应有梦，白云频望不胜情。关河迢递娱亲舍，铜绶淹留近海城。他日锦衣归省去，故园鄱水有馀清。
送别,想家,送友人下第东游,出门皆有托，君去独何亲。阙下新交少，天涯旧业贫。烟寒岳树暝，雪后岭梅春。圣代留昆玉，那令愧郤诜。
思乡,哀伤,秦淮夜泊（辛未正月赋）,官柳动春条，秦淮生暮潮。楼台见新月，灯火上双桥。隔岸开朱箔，临风弄紫箫。谁怜远游子，心旆正摇摇。
山水,失意,游云台山诗二首 其一,云台山寺上凌云，隐约亭林露几分。环抱人家联树影，迂回鸟道贴苔纹。地偏尽可积尘俗，景好尤宜对晚曛。独奈驿途名利客，往来车马忒纷纭。
战争,想家,医闾春望同李户部诸君子,医闾登眺倚胡天，辽左封疆指顾全。山势北来连靺鞈，海云东尽辨朝鲜。岩花竞暖霏香雪，塞草留春蔼翠烟。公暇暂同淹永日，喜无烽火报甘泉。
思乡,想家,重阳后一日署中听雨看菊二首 其一,菊花还似故园黄，遥忆东篱水竹旁。着雨繁英如有泪，悲秋迁客岂无肠。羁栖远国身仍寄，磊落雄心老更狂。久矣淫霖连朔晦，虚疑风雨妒重阳。
思乡,想家,长安中秋 其一,朝回昼漏报新晴，坐待金波滟潋生。阙下芙蓉开旖旎，楼头鳷鹊见分明。当轩河影经秋白，傍苑砧声入夜清。手把醁?愁未倒，醉来恐起故园情。
怀人,思念,寄谭公子,南游无赠橐，君本是南金。自别过穷腊，相思作会吟。吟清卧薪骨，文细浣纱心。草屋稽山上，悬知春又深。
思乡,想家,九日望冈楼宴集，忆故山同学,时节会宾客，凭高怀乍宽。虽同此楼醉，未若故乡欢。江甸日将晚，炎州风亦寒。遥思古城上，新句又传看。
咏物,想家,雁,雁从何方来，云自燕赵北。今当何所往，暖日近旸谷。寒云堕江汉，未见所栖宿。朝忧稻粱少，暮畏罗网逐。惜哉还往频，愈觉岁月促。悔不近藩篱，随群伴鸡鹜。羽干何必好，志愿亦易足。物生有高下，终恐厌摧伏。公看沧海头，万里飞鸿鹄。
思乡,想家,广济县王氏山园,忧世须眉觉，锄园梦想安。封疆南斗隘，天地北风寒。野水通眢井，山云补蠹阑。故乡营业堕，岁晚转艰难。
战争,想家,却某大将军聘,谁挽银河洗甲兵，漫劳书史远相迎。黄金笑却将军聘，白发羞居国士名。岂为空囊怜陆贾，从来入幕薄郗生。心倾万里关山外，伫听萧萧班马声。
思乡,想家,贺州道中,茫茫岐路间，尘土损容颜。落业浑疑雨，孤云不在山。残年附书札，尽日望乡关。苦被虚名累，驱驰鬓已斑。
思乡,想家,金陵与诸生玩月时得告,几年客里中秋月，不似今宵分外明。出海得无行路苦，照人偏有故乡情。琼楼玉宇高千尺，翠杓金尊下五更。来岁倚阑欢赏处，柳村回首忆诸生。
思乡,想家,初发嘉州,朝发鼓阗阗，西风猎画旃。故乡飘已远，往意浩无边。锦水细不见，蛮江清可怜。奔腾过佛脚，旷荡造平川。野市有禅客，钓台寻暮烟。相期定先到，久立水潺潺。
山水,孤独,游静海寺,祇园通辇道，绛刹耸崔嵬。日月瞻天近，烟霞接地回。黄金铺净域，白玉甃层台。池涌青莲现，窗临碧树开。塔凌霄汉起，钟唤海潮回。天女将花至，龙王献宝来。佛灯澄霁月，僧呗隐春雷。香积分厨供，醍醐荐茗杯。波光摇演漾，林影共徘徊。听法谁能难，题诗强自裁。雄期过雁宕，胜已压天台。寄谢同游侣，何年此重陪。
怀人,想家,重游戒坛潭柘二寺得诗六首示嘿园宰平因寄堇腴 其一,西山吾故人，久别渴一访。潭柘稍阻深，戒坛致清旷。前游悔草草，梦想半已忘。有分及馀年，登巅骋秋望。见从得二子，济胜聊自壮。犹疑在故山，松月坐相向。此心本无住，所见孰真妄？闻梵各洒然，无为忆曩向。
怀古,哀伤,迷楼怀古,君王台榭结层阴，竹树迷离伤客心。只有寒鸦啼废冢，绝无萤火照空林。二分明月留天地，一派烟波自古今。六代繁华空极目，杖藜从此罢登临。
悼亡,愤怒,哭刘梅溪茂才绝句二十八首 其一,飞鸿渺渺剩泥痕，忠厚如君古道存。修德为何偏减算，不平何处叩天阍。
战争,想家,轮台歌,大漠三秋草，轮台万里榆。天边新属国，塞外古单于。
思乡,想家,题周士原所索余画,邈得林泉趣，清幽思不繁。烟霞渺无际，竹树自成村。地接王猷宅，湖当贺监门。山腰云锁断，涧口雨冲浑。境胜民居僻，年丰俗尚敦。书声来杏坞，渔唱起桃源。社散田家晚，钟鸣野寺昏。濡豪还自适，得句共谁论。展玩添新墨，沈吟想故园。他年从隐遁，此景可攀援。
怀人,想家,次韵王定国扬州见寄,清洛思君昼夜流，北归何日片帆收。未生白发犹堪酒，垂上青云却佐州。飞雪堆盘鲙鱼腹，明珠论斗煮鸡头。平生行乐自不恶，岂有竹西歌吹愁。
怀古,想家,苏武持节图,朔雪漫沙几白羝，胡风吹冻满毡衣。少卿驼马弥山谷，何似中郎一节归。
思乡,想家,山中岁暮怀友,王孙当岁暮，迟滞故园归。五老峰头住，悠然歌采薇。閒脩高士传，常着比丘衣。独有罗浮侣，同看春草肥。
思乡,想家,宿九溪安福所,青山官舍雨疏疏，扫地焚香客到初。秋意萧条一年暮，土风荒陋九夷居。扶持病骨多将药，爱惜清宵祗读书。忽忆故园兄弟乐，不知萸菊近何如。
山水,孤独,登摄山,谁云摄山高，我道不如客。我立最高峰，比山高一尺。
怀人,思念,寄印伯,江汉滔滔悲武昌，不图如此作兴亡。未成甑堕声先失，垂死秋虫足早僵。举目散沙抟劫运，故人一水限河梁。生逢尧舜今何世，试问前朝顾野王。
送别,思念,夜送孟司功,浔阳白司马，夜送孟功曹。江闇管弦急，楼明灯火高。湖波翻似箭，霜草杀如刀。且莫开征棹，阴风正怒号。
悼亡,想家,哭赵损之 其一,连营侵晓黑云颓，才子英灵地下埋。直欲裹尸轻马革，竟教髽妇泣狐骀。玉将抵鹊惊先碎，兰为当门便易摧。可惜文章真满腹，不曾四库校书来。
思乡,想家,春草轩长律用黄仲埙先生韵,芸屋题春笔似椽，翠茵蔼蔼欲霏烟。悬知生物从元化，共说芳心祇旧年。香吐杂花成百和，阴擎低柳候三眠。身前正儗春晖报，梦后多应晚兴绵。上国濠梁随浩浩，故乡蓬岛忆芊芊。自家意思何人识，努力工夫信手编。指佞廷阶嗟已矣，忘忧杖履觉悠然。尽令雨露青青在，宁羡繁华绮采鲜。
送别,想家,同崔兴宗送衡岳瑗公南归,言从石菌阁，新下穆陵关。独向池阳去，白云留故山。绽衣秋日里，洗钵古松间。一施传心法，唯将戒定还。
思乡,想家,梁湖道上,东风酒旆斜，浦口第三家。谷鸟鸣春树，江鸥起暮沙。故乡山渐近，曲岸柳初芽。客路归心切，孤帆带落霞。
思乡,想家,寄白浦二十二叔,薄宦分南北，关河隔五千。乡心归落雁，客梦到秋天。海国沧波外，梁园战伐边。君恩浩无极，两地叹风烟。
山水,孤独,游神墩寺次壁间韵二首 其一,新雨郊原草木柔，葛巾黎杖此寻幽。藤垂小径蝉声满，苔合荒庭鸟迹留。隐几翻经聊习静，凭高望远一销忧。相逢更是烟霞客，携手同为汗漫游。
怀人,孤独,初入京寓天界西阁对辛夷花怀徐七记室,去年寺里开辛夷，君来忆我曾题诗。今年我来君已去，思君还对花开时。欲寻花下君行迹，日暮空庭古苔碧。殷勤把酒问花枝，看过春风几行客？
怀人,思念,果园于春前四日来书久不作答为赋寄怀二章 其一,归雁迨青阳，所至会有期。江鱼赴东海，迟速安可知。人心非鱼雁，卒卒如飙驰。我有一封书，客岁寄莱维。故人日以远，书中不尽辞。藉慰平生欢，各道长相思。飘风阻中涂，鱼雁复何为。
山水,喜悦,游粤秀峰,松门枕崇阿，秀色可揽结。苍翠横空濛，幽景涵清彻。楼阁渺飞动，峰峦互明灭。流云薄檐端，奔泉溜庭埒。疏帘低燕语，远树闻啼鴂。春光几何时，芳华暗销歇。言集社中人，论心相怡悦。风流竹林宗，旷达香山杰。何必升层岑，遥瞻更奇绝。欣赏有奇文，投辖无俗辙。且适麋鹿踪，无论巧与拙。取醉暂销忧，秉烛不能别。
思乡,想家,其三,客里多春思，无心对玉觞。莺知何处好，花只故园香。角枕无端别，瑶琴不忍张。无人买辞赋，取酒与卿尝。
怀人,思念,寄龙门琦元璞兼柬白云士瞻方丈,我昔巢松茂苑东，白云清赏此心同。巴蕉绿遍题春雨，薝卜香传弄晚风。乱后溪山谁作主，愁来江海总成翁。相思欲借峰头鹤，骑向龙门问远公。
山水,想家,游仰山寺,施地开金刹，神因结佛缘。怪松盘獭径，古木护龙渊。云裹春山乱，禽啼夜月圆。路遥归不得，好借上方眠。
咏物,哀伤,子规,今古相传望帝魂，见之再拜感孤臣。天津桥上人初听，肠断江南三月春。
思乡,想家,以丁巳藏酒分饷仁先有怀愔仲,开瓮难忘造酿年，酌君今夕且酣眠。国人刻意薰丹穴，术者公言幸奉天。此局倘非孤注博，故乡合有一成田。崎岖最念人从后，可许持荷寒日边？
田园,哀伤,渔村杂诗十首再和前韵 其九,雉入樊笼马受羁，低头犹怕欠趋时。人心到此无真识，未必人疑先自疑。
田园,哀伤,续聂夷中伤田家,贸贸丘麦秀，蠕蠕吴蚕生。微行执懿筐，亦既受厥明。上焉给王赋，下焉纾官征。岂为饥寒念，所念疮痏平。哀哀生理窄，了了无馀赢。恻怛夷中诗，万古田舍情。
思乡,想家,寄赵璞,故乡勾践国，解印挂帆归。吟苦容虽瘦，官情道自肥。堂幽山屐在，厨冷甑尘飞。莫向云门下，高歌便采薇。
山水,哀伤,登山城书事,节物感羁旅，连空生塞阴。乱鸿寒渚远，群雀晚丛深。霜重泾滩出，烟高陇树沉。岁华徒自老，幽愤满登临。
田园,想家,泛舟至东村,野水如天远，渔舟似叶轻。飕飕风渐冷，淡淡月初生。沙际樵苏路，篱间语笑声。还家已薄暮，灯火照柴荆。
思乡,想家,其二,清平昨奉平安报，环水遥逢华筵开。七十年踰古稀颂，八千春荷大钧培。远游岂为黄金贵，极目欣传青鸟来。拜舞阶前悬寸念，凭高欲上望乡台。
思乡,想家,旅次江夏,岁暮投南楚，萧然一旅身。江山遥对酒，乡里少逢人。细柳舒残腊，疏梅报早春。故园归未得，物候倏更新。
思乡,想家,舟中作,一路看山色，晚山青更青。孤篷挂明月，双桨荡疏星。浪静船初定，身摇梦易醒。故乡难与别，离笛不堪听。
山水,孤独,望终南山,行台临渭水，隐几对终南。面势殊轩豁，晴光更蔚蓝。凭高穷陇蜀，设险带崤函。异产饶金石，明堂具槚楠。韩诗尝竞态，边径独贻惭。累代皇图改，明时圣泽覃。霜华群物肃，秋气万峰含。独往情何剧，端居意每贪。烟尘凝远眺，岩谷阻幽探。拟逐仙人住，还从石丈参。山灵遥谢客，蕙径请回骖。
思乡,想家,其二,将坛文苑代称雄，指点千年感慨同。名在江山翻借色，事过天地竟何功。乡心暂托烹鲈后，客梦都抛别鹤中。秋月偶圆风自好，坐来群绪为君空。
思乡,流泪,秋夜闻雁二首 其一,最苦思乡泪，今宵为汝多。秋阴连海岳，归路识星河。未信衔芦叶，真能捍网罗。楚云一万重，故渚拟须过。
思乡,想家,其二,故乡书不到，归雁亦无情。犹幸春来好，曾无杜宇声。
怀人,思念,寄桐庐李华甫,客里光阴叹白驹，青山何处故人疏。花开花落难逢笑，潮去潮来莫寄书。北海酒深时自醉，西湖水浅晚堪渔。新诗忽见因相忆，何日携琴话起居。
思乡,想家,其二,我本山中人，渴饮松下露。松肪酿春酒，和月共吞吐。一瓢甘自醉，漓薄亦不恶。澹然有真味，醲滟反成痼。常恐樽罍空，或贻友朋怒。万里困风尘，十年负幽趣。平生陶靖节，耿耿见寐寤。初非薄轩冕，且复事农圃。难效西施颦，虑失邯郸步。故园归何时，委心任吾寓。
闺怨,哀伤,宫词,三十六宫春漏长，隔帘时送御楼香。倚笼尽日教鹦鹉，为我君前说断肠。
闺怨,愁绪,效宫词体,杨柳万丝堆怨绪，丁香百结锁愁肠。小桃先得东皇宠，莫妒东风过海棠。
怀古,想家,流花桥怀古 其一,霸业繁华事已空，江山如旧画图中。仙城日月留秦照，珠海云霞忆汉风。渔艇棹歌归柳绿，野田烟景葬桃红。美人千古香魂在，粉腻随花出渚东。
怀人,思念,秋夜雨窗有怀葛秀才炳,耿耿不成寐，空城寒漏迟。那堪闻雨夜，政是忆君时。檐溜时惊梦，虫声暗助悲。何当同剪烛，重与话相思。
怀人,想家,缪西泠失意还山以诗见寄赋答,偶然乘兴往，兴尽便当归。云鹤有奇翼，碧天无定飞。故人悬宿诺，前路愿多违。明日期君去，孤峰一振衣。
思乡,想家,赠庐陵胡凤九员外,凤九员外古之狂，生友死友醉忽忘。少年杀贼桐树冈，贼平弃刃归故乡。故乡荦确文山阳，日星在上分光芒。古朴拙塞为文章，有司苦以绳尺量。行年七十身且强，山行百里携糇粮，闲来觅醉如渴羌。
战争,想家,度居庸关 其一,代北平沙万马群，率然山势拥氤氲。层关不闭中原日，绝壁长留太古云。地脉谁怜秦内史，天骄应辟李将军。千盘转见妫川水，遥夜悲笳未可闻。
山水,想家,游邵氏山居,一径入幽深，迢迢接远林。草堂无俗客，竹坞有鸣琴。欲觅吟诗伴，还期载酒寻。古来韬隐者，不肯屈黄金。
怀人,想家,次沈商卿见怀韵,歌喉宛转变鸣禽，载酒曾同花下吟。寒潮不应宿渔浦，挑灯还忆夜深语。十载故人谁似君，便拟卜邻桑柘村。青钱未办归期远，满目春山空秀婉。有酒何须身后名，高轩未必如徒行。朝看桃杏发红萼，晚来风雨嗟零落。寻幽选胜不应迟，百岁光阴能几时。问君何日憩奔走，忍令春色成乌有。
悼亡,愁绪,哭张子礼,漾楫贵池郡，伤心甘泽园。笑言成死别，风味想生存。花木春无主，蒿莱昼掩门。尚思歌舞会，些语为招魂。
田园,哀伤,闲居,欲向何人罪陆沈，强移栖息学盲瘖。自磨短墨消英气，偶爇名香验道心。好睡未妨来日永，闭门便觉敝庐深。书生槁饿由来旧，肯为穷愁损素襟。
田园,恐惧,商村河决,今年河口决商村，远望飞涛匹马奔。曲港定无蛟鳄横，下田甘受雨泥浑。衣裳虮虱藏针缝，头面尘沙露爪痕。犹恐因循葬鱼腹，故人无地与招魂。
战争,想家,题画 其一,平川雨溢波不流，两车渡水轩若浮。车轮载重轧巨牛，牛力尚可行人愁。后车在水前在丘，欲进却顾且复休。山途野店阻且修，日云暮矣不得留。胡儿健马双络头，肩载糗橐无戈矛。得非遗寇居边州，或者俘获随官邮。穷庐不作风雪囚，道路虽险无离忧。圣朝有道锋镝收，胡我赤子非仇雠，谁哉更起筹边楼。
思乡,想家,重阳后一日季方兄招同诸兄弟龙尾登高,罛船昨梦隔渔洋，棁杖相携又故乡。海蜃浮空呈宝刹，石龙渡水得残冈。嘉禾野润初收雨，绿树村浓未剪霜。爱惜眼光留足力，年年来此作重阳。
田园,孤独,江村道中书触目,短篱曲曲对开门，修竹阴阴不见村。别浦回潮鱼沪密，孤舟春近雁沙温。路逢行客时交辔，店卖新醅一举樽。忽过乱山幽绝处，恍如白帝到东屯。
山水,喜悦,登万州东山题壁 其一,中天积翠削芙蓉，石屋丹梯俯万峰。松老华岩栖白鹤，云深灵洞护苍龙。炎州割据二山胜，奇甸环依五指宗。芒屐依稀寻谢傅，风流江左愧高踪。
咏物,想家,鸂鶒,栖息应难近小池，性灵閒雅众禽希。蒲洲日暖依花立，渔浦烟深贴浪飞。遗羽参差沾水沫，馀踪稠迭印苔衣。晚来林径微风起，何处相呼著对归。
思乡,想家,题已上人墨梅,故园梅树三年别，长忆看花溪雪晴。巧出疏篱便萧散，近遭碧水更分明。扬州何逊足诗兴，茅屋己公无俗情。画图忽见转愁绝，遥想月华枝上生。
思乡,想家,顾浦观潮,放舟顾浦望江流，烟雨冥冥小麦秋。长忆故园游观乐，不知此地有潮头。
怀人,想家,黄石还渔溪寄刘九四首 其一,孤青湖外几时归，想极吟孤落月知。身似南飞乌与鹊，归来何处不相思。
思乡,想家,其三,亦曾叨里选，尚忆北游年。岂料予投劾，方看尔着鞭。乡心珠海月，旅况蓟门烟。可念离居者，归程在雁先。
闺怨,失意,玉楼春 其一 闺情,晓临明镜肠堪绝。天遣春风领春色。才见开花又落花，可能相别还相忆。锦帐罗帏羞更入。银钥重关听未辟。为君惆怅又黄昏，世间只有情难说。
思乡,想家,其二,黄菊初花未有霜，锦袍归带御炉香。自缘白首怀桑梓，不为莼鲈忆故乡。
闺怨,哀伤,秋闺思 其一,露井鸣秋叶，重楼夜未央。悲风连捣素，残月下流黄。泪尽珊瑚枕，衾寒玳瑁床。亦知愁达曙，无梦到辽阳。
怀人,想家,中书夜直寄赠,通籍在金闺，怀君百虑迷。迢迢五夜永，脉脉两心齐。步履疲青琐，开缄倦紫泥。不堪风雨夜，转枕忆鸿妻。
山水,想家,登天竺灵隐寺上方,寺高傅绝顶，一到即忘机。夜月逢僧早，秋云出树微。磬边岩狖过，窗外海雕飞。欲下莓苔磴，题名却惜归。
山水,愁绪,游秦驻山道上口占,匹马踏残阳，乾坤亦渺茫。海潮东去尽，行子但愁肠。
思乡,想家,其三,雪炷抽寒焰，辰香扫炙尘。谱词分侍女，鬻帖与门人。边信封黄鼠，乡心想白鳞。卑官与大吏，一种逐蹄轮。
怀人,想家,闻立亭言梅澥寄书问都中诸友音耗感而赋此,京邸驰书问友朋，老人离索想难胜。德星称瑞宁常聚，尺蠖求伸竟后兴。新雨挑灯虚五夜，故山回首隔千层。遥遥幸有知音在，尚拟携琴受广陵。
闺怨,想家,采莲曲,画艇将归笑语频，鸳鸯对对起还沉。妾心先自怀郎苦，怕嚼莲心苦转深。
咏物,想家,燕,数见沙头燕，翩翩故傍人。定知巢已就，偏爱语相亲。碧树江波阔，乌衣故国春。卷帘谁为汝，飘泊数沾巾。
思乡,想家,清溪馆作（一作钱戭诗）,指途清溪里，左右唯深林。云蔽望乡处，雨愁为客心。遇人多物役，听鸟时幽音。何必沧浪水，庶兹浣尘襟。
思乡,想家,舍弟至,弟从故乡至，灯下情依依。书中数行字，一字千行啼。因从慈母心，日夜望我归。谁怜在途路，岁晏迷东西。
闺怨,哀伤,秋宫词,梧桐飞叶下银床，肠断秋声玉漏长。三十六宫明月里，夜听弦管出朝阳。
怀人,思念,赵龙学寄阳羡茶为汲蜀井对琼花烹之,三印谁分阳羡茶，自煎蜀井瀹琼花。数间明月玉川屋，两腋清风银汉槎。团凤烹来奴仆等，老龙毕竟当行家。相思几梦山阴雪，搜搅平生书五车。
思乡,想家,为竹仙题惠山秋晓图帐眉,图成一幅嫩凉天，涧影松声落帐前。绝似九龙山畔路，乡心忽系翠微巅。
山水,想家,游寺醉归却寄同坐,江村古寺偶閒行，一饮全疑酒有灵。水底屈原应大笑，我今独醉众人醒。
思乡,想家,其二,思诚斋里清如水，坐对幽花晚自香。共有故园螺渚上，几时归去赏秋芳。
怀人,思念,寄怀萧伯瑶布衣①,绝代萧夫子，十年羁岭东。牢愁满沧海，文字困英雄。岁月磨头白，关山落照红。相思渺烟水，天末怅冥鸿。
思乡,想家,其六 机山,蒹葭满目雁何依，内史村边吊陆机。豪士十年贪隐遁，通侯三世累轻肥。江山丽藻归文赋，京洛浮沉负钓矶。白袷未还青盖远，辨亡书在故园非。
田园,想家,南界獞村二绝 其一,诛茅作瓦十馀家，竹里寒梅渐著花。莫叹獞儿生意少，谷风偏起自天涯。
田园,愤怒,晓发盘门阻雨泊村上,楼船届晓发，风雨何留人。溪流暗添涨，林花冷含春。世道今不右，吾生曰忧贫。所以事奇嬴，岁时推苦辛。兹焉傍村落，咫尺无相亲。吴天未开霁，鹁鸠啼又频。新愁正郁积，凭仗酒有神。
怀人,失意,怀河东旧游寄勉之,水围深坞树围沙，簇簇炊烟枕岸斜。十里溪山皆是雪，一春筇屐半看花。琴声隔竹煎茶院，旆影临流卖酒家。惆怅旧游今已杳，梦回霜月满天涯。
咏物,想家,雨,触石阴霞北岭遥，逗风寒雨入檐飘。天涯故旧惟孤枕，箧里衣裳祗敝貂。绽雪芦花纷历历，经霜枫叶莽萧萧。还应撼郭涛声急，只怪空江上夜潮。
思乡,想家,其二,清霜一夜响庭梧，寒色绨袍晚更孤。暂客未归同旅雁，晚衙不散祗啼乌。颓垣易补萝千尺，乡思难消酒百壶。莫课山童理荒秽，故园松菊更荒芜。
思乡,想家,梁武选公济孝思歌 其一,去岁望云心，东归车马疾。君今向故园，非复倚门日。
思乡,想家,供奉定法师归安南,故乡南越外，万里白云峰。经论辞天去，香花入海逢。鹭涛清梵彻，蜃阁化城重。心到长安陌，交州后夜钟。
送别,想家,送窦秀才,江南才子日纷纷，少有篇章得似君。清话未同山寺宿，离歌已向客亭闻。梅天马上愁黄鸟，泽国帆前见白云。通籍名高年又少，回头应笑晚从军。
闺怨,想家,长门怨,寂寂长门夜，空阶月正侵。泪将黄叶堕，愁并绿苔深。大禁钟初歇，昭阳梦屡沉。相如工作赋，谁为致黄金。
思乡,想家,舟次淮阴用东坡淮韵,混混河水黄，清清淮水碧。二水会山阳，蒸作城霞赤。城下远游子，暝烟趋水驿。家山日以远，雁字云中隔。朝来风力柔，未可发洪泽。人生秉素志，所贵能自适。有河恣长饮，满腹愿已毕。不见贪者劳，那知静者佚。王孙出裤下，名亦垂金石。学道胡不为，功成徒见疾。
思乡,想家,其七,何须南国更招魂，瓯脱江山几处存！豫让有身还未漆，要离无族已先燔。最怜燕子来孤岛，独负梅花到故园。总使须眉仍健在，严风朔雪不堪言！
田园,想家,题潘韵顾荫亭（树森）为绘所居青木关村舍图,荒村古郭竹青青，咫尺关山万里情。迥与台城烟景异，依然日日听鸡鸣。
思乡,想家,端阳次联翁韵,幽居几度遇端阳，万里关河隔故乡。龙舟扮出湘江恨，艾草还为人世芳。几段角团随俗好，一尊绿酒带蒲香。离骚歌罢浑无事，真个圜庭是福堂。
田园,想家,次沈生江村韵,一径渔樵外，孤亭水树间。池春芳草合，庭午落花闲。僧为征诗至，儿因贳酒还。卷帘看野色，微日下柴关。
思乡,想家,逢子先上人,乡语忽惊闻，相看是故人。龙庭二十载，不识故园春。
怀人,失意,寄胡子贞,谬为何自可成章，半百年华感兴长。惆怅故人头总白，青山归梦绕莲塘。
思乡,想家,其二,马首风花拂面寒，十年两度过阴山。浮云暮暮朝朝里，行雁兄兄弟弟閒。大抵故乡生处乐，莫教明主放时还。如今造物尤难料，枉使身心不得闲。
怀人,思念,湖中怀友,渺渺晴波晚，青青芳草时。远帆看似定，独树去何迟。花落刘根庙，云生柳毅祠。香莼正可撷，欲寄起相思。
思乡,想家,其二,我生豫章汭，游宦在京华。百粤非吾土，三吴亦尔家。客星严濑钓，西子越溪纱。一洗眵昏眼，如乘上汉槎。
山水,恐惧,游飞来寺,扳萝蹑蹬入苍烟，画里风光看不全。寺说飞来还似幻，景当逢处都疑仙。悬崖岚锁欲无地，古洞云归别有天。雨带溪声留客住，一杯清对定心泉。
悼亡,想家,哭环州先生 其一,閒却秋洲野钓矶，谁知远出是危机。一篙赣水虚舟急，千里诗魂半夜归。前月仆来书尚健，一生志与命相违。亲庭已老儿方幼，最为先生泪满衣。
怀人,想家,寄姚千之潞村,南浦春深故人去，风光骀荡欲销魂。桃花柳絮随孤棹，流水青山入远村。旧日萧斋欣促坐，别余新咏关评论。西峰主照重回首，愁对离亭酒一尊。
悼亡,流泪,哭亡弟辩若四首（壬子十月） 其一,垂髫曾共诵奇书，自许才华世不如。蹭蹬中年始发迹，迍邅一令便悬车。治留棠荫称遗爱，诗积青箱走蠹鱼。此后五人中少尔，临风洒泪满衣裾。
怀人,思念,怀潘鄮屋,洛阳才解佩，过眼忽秋分。四海一明月，千山共白云。雁烟迷晓树，虫露湿香芹。满纸相思字，临风欲寄君。
思乡,想家,春日登台,登台并马出都门，满地东风动草根。千里乡心悲过鸟，一年佳节藉芳尊。回?雪积春还在，远戍烟拖晚更昏。酩酊归来思何限，断鸥饥鹭立沙痕。
怀人,思念,闻徐使君留滞汉阳寄赠,道直谪官蚤，扁舟何去迟。秋深纵酒后，家远寄书时。凄断秦云色，悲凉越鸟枝。汉阳江树瞻，摇落对相思。
怀人,想家,再寄元真宫读书,读书曾寄此轩头，官路归来十二秋。文酒故人无一在，蓬蒿荒径有馀愁。差池岁月辜金印，憔悴乾坤复布裘。却扫尘埃张旧榻，云中鸡犬笑淹留。
怀人,思念,怀襄阳郭户曹,远身适荆楚，苦掾寄书题。他日相思甚，终年引望迷。销忧岘山醉，招隐鹿门栖。勿以徒劳故，全家自此携。
悼亡,想家,哭亡弟克宽于南山堂僧舍,寸心如折泪如麻，恨杀鸰原日易斜。黄卷有期承世业，朱颜无分乐年华。佛前已悟身为幻，梦里长惊目是花。千里远来多为汝，有灵今夕定还家。
山水,孤独,游金地寺 其一,山行无近远，绝顶是休程。度石篮舆怯，穿云履屐轻。林篁当路迸，泉水落溪鸣。更宿招提夜，寥然一境清。
思乡,想家,其二 与友人约为方外游,高枕云根梦不飞。烟霞缭绕鹤身肥。薄情名誉免追随。小草肖人悭远志，文无赠我解当归。故园松菊正芳菲。
战争,孤独,闻笛,一林寒碧露华浮，吹笛谁家客倚楼。剪剪西风吹不断，夜阑翻入小凉州。
思乡,想家,其二十二,春事愁中复病中，可怜寒食到匆匆。故园梦去潇潇雨，一树棠梨照殡宫。
怀古,愤怒,麓山怀古,谕苗台下雨如烟，天马浮岚落眼前。往日旌旗馀杀气，至今桴鼓出群贤。橘洲屡阻和夷策，西屿争传檄蜀篇。寄语防边诸将吏，异时灵麓即燕然。
思乡,哀伤,次韵蔡子骏琼花,无双亭上传觞处，最惜人归月上时。相见异乡心欲绝，可怜花与月应知。
战争,想家,山海关,重关称第一，扼险倚雄边。地势长城接，天空沧海连。戍歌终岁苦，插羽不时传。作镇隆三辅，征输困百年。笳寒龙塞月，甲冷雉楼烟。历数归皇极，纲维秉化权。漫劳严锁钥，空自结山川。在德诚非易，临风更慨然。
悼亡,哀伤,哭黄华,士价五羊皮，人生黍一炊。盖棺那可忍，挂剑不胜悲。向上谁曾到，而今渠得知。侍臣伤立本，老姥怒羲之。作病无如酒，穷愁正坐诗。中郎犹有女，少傅竟无儿。散落真行帖，飘零骚雅辞。儒林顿憔悴，未敢哭吾私。
战争,哀伤,蓟北门行（一本作出自蓟北门行）,长河冻如石，征人夜中戍。但恐筋力尽，敢惮将军遇。古来死未歇，白骨碍官路。岂无一有功，可以高其墓。亲戚牵衣泣，悲号自相顾。死者虽无言，那堪生者悟。不如无手足，得见齿发暮。乃知七尺躯，却是速死具。
思乡,想家,其七,今日相逢落叶前，故园归去又新年。高歌取醉欲自慰，系马高楼垂柳边。
思乡,想家,人日途中登高作,去年人日马上过，今年人日浮江波。沙头草色又如此，故园柳条今若何。嵯峨江阁蔽江口，强起登高饮春酒。献岁才看七日还，离家已是三年久。江城送客綵燕新，家家门户沙头春。谁裁百福银花胜，还赠三年未返人。
怀古,哀伤,台城送客之广陵城,金陵树里送行舟，二十四桥春水流。肠断琼花天上去，更无歌管下扬州。
山水,想家,游雾山寺和冠莱公韵（集本不载）,风引钟声落大溪，行厨酒尽夕阳低。斗杓斜坠阑干北，涧道横分略彴西。云杂天花银叶舞，门排行树宝幢齐。普香世界青山绕，一路烟霞送马蹄。
思乡,想家,宿白渠驿夜闻风雨大作感怀,早发咸阳宿始平，半笼银烛照深更。窗纱猎猎惊风势，庭树萧萧送雨声。顾我未成疏馆梦，何人不动故乡情。也知明到温泉近，屈指犹烦数去程。
思乡,想家,赣州南安两郡观风感怀,赣江横浦历星槎，两郡提封数万家。守令几人崇道化，士民比屋事豪奢。尘劳未息吟无绪，心事多违鬓有华。莫道故园先业薄，锄荒犹足种桑麻。
思乡,想家,道中作,华?缥缈拂烟霞，千里旌旗客路赊。帘幕晚风初燕子，阑干春日又梨花。湖吞古甸三苗国，云护荒村五柳家。千古功名一鸡肋，故园无处不生涯。
怀人,哀伤,寄和叔 其一,君书于我不能忘，我亦思君苦断肠。女嫁儿婚方扰扰，宦情文意愈茫茫。病来颇厌杯中绿，老去时添鬓畔霜。一夜西风破残暑，蛩吟四壁倍凄凉。
思乡,想家,秋日,人言一叶已知秋，万叶凋零愈更愁。蝉噪风林朝嘒嘒，虫吟露草夜啾啾。溪山信美非吾土，诗酒多情解客忧。极目江乡何处是，月华依旧照西楼。
怀人,思念,和文洲区茂才见寄,三叹朱弦识者稀，君才何处不相宜。且醒无定输瀛梦，共醉有时际会卮。桂蔼晚香留月阙，菊舒寒滟迸霜篱。秋光何限相思感，独向皋原放雪衣。
山水,想家,登洛阳城望中岳嵩山,暂卸征鞍薄暮填，洛阳城郭万家烟。曾经沧海方知险，看得名山亦有缘。铁骑传边兵未息，铜驼遗巷客犹眠。酒阑欲觅还乡梦，梦到江南第二泉。
思乡,想家,诗四首 其四,马足知人意，骎骎不少留。路回山斗转，沙漫水平流。雪底青春动，林梢赤气浮。故园花发早，待得到家否。
闺怨,想家,其二 闺情，集唐诗,破得东风恨。畏人相借问。还恐是愁中。银床一半空。倘随明月去。月满门前路。犹有万重思。归心梦独知。
思乡,想家,东阿道中,马上青山夕照明，看山应动故乡情。虽然不及江南好，犹胜平原旷野行。
闺怨,哀伤,春闺,春炙绣帘花气满，暗风梳草绿短短。啼莺破晓惊妾心，金鸭香沉画衣煖。侍妾匀脂催晓妆，镜中烟柳亸眉黄。描罢双蛾为谁好，碎破铜片打鸳鸯。
思乡,想家,客中秋夜,仲秋才十日，此夜已三更。蕉叶兼梧叶，风声杂雨声。故园初断梦，逆旅未归情。无那庭阶下，蛩音响到明。
山水,流泪,登锡山,山意正萧瑟，登临感慨多。冷云高不落，秋水淡无波。天外孤帆远，遥空独雁过。征南诸将士，消息近如何。
思乡,想家,寓吴山驿,两度重阳客里身，一番秋信一番心。黄花绿醑閒相对，岳色江声晚独吟。旅雁嗷云湘水碧，寒蛩催晓越山深。故园若问归消息，古树飘香已满林。
思乡,想家,谢戴梁冈吏部惠绿豆酒,寂寞枯肠不可搜，望乡时倚夕阳楼。千山红树重遮目，一夜清霜欲上头。杳渺好音闻过雁，依稀春梦见盟鸥。羡君绿豆堪浇渴，不数人间万户侯。
思乡,想家,立春日与瞿允同县宰饮酒,故人昨日故乡来，春日今朝春酒开。鲑菜新盘还饤饾，莺花旧梦重徘徊。情知老至抛书册，怕见容衰掩镜台。子起为吾歌肮脏，出门一笑谩怜才。
怀人,想家,寄叶道卿,恳乞东南节，贪荣綵绣衣。禁中严助往，江上子牟归。并觉秋莼美，时惊夜鹤飞。遥知具鸡黍，日与故人挥。
山水,想家,游茅山,莽莽空尘漫几毫，天风鹏辈岂知劳。山教太极圈中阔，天放先生帽顶高。万里风光全倜傥，百年人物且英豪。茅家兄弟谁相报，说我箕山太古樵。
思乡,想家,其二,布衲披云去，蒲团向月裁。故园芳草色，应遍雨花台。
咏物,哀伤,竹,自古高人偏爱竹，常向轩前看未足。眉山苏子笔如神，洋州老可曾相熟。东鲁藩垣有卯君，等閒濡染生烟云。俨然如到嶰谷上，金刀截断苍苍纹。莫说淇园春雨霁，此君在在增佳致。帝子啼痕色尚斑，丹阳径造留深意。三更月上照寒阴，孤稍化出虬龙吟。世间草木敢相抗，直节清风照古今。
怀人,思念,次韵剡张知录（名宓）见寄,危途盍把隐为师，名姓翻嫌世或知。栗里已成终老计，桐乡犹记旧游时。云山杳杳勤搜便，风雨潇潇独寄诗。目送心期无别语，厚培根本做春枝。
怀人,哀伤,依韵答梵公秋日见寄,秋冷閒斋夜好眠，起来不及鸟声先。岂知昔日林中友，忽枉新诗寺里传。故态更同谁向酒，旧游今已半参禅。穷愁独有虞公在，欲唱渔歌入钓船。
山水,想家,游招宝山和刘给事,欲陟层峦引石梯，烟云万叠使人迷。海门一望天无际，宝障高悬斗与齐。采药直探仙子窟，披霞绝胜武陵溪。清明喜有今南仲，明月吹箫罢鼓鼙。
田园,想家,山村即景 其一,兰衢侵晓点繁霜，马上羊裘尚觉凉。日出旋烘一谷暖，黄绵袄子遍田庄。
田园,想家,楼桑村和西厓侍读韵,小市流传帝子居，郁葱佳气讵云虚。依袁偶作投林鸟，入蜀居然纵壑鱼。锦里筑坛非故土，楼桑成盖忆当初。英雄魂魄知馀恨，未得归乘左纛车。
战争,喜悦,端午观竞渡曲江,楝花角黍五色缕，一吊湘累作端午。越人哀君楫迎汝，呼声动地汗流雨。鱼虾走避无处所，小试勒兵吾有取。楼船将军下潢浦，佽飞射士彍强弩。大堤士女立如堵，乐事年年动荆楚。却忆金明三月天，春风引出大龙船。二十馀年成一梦，梦中犹记水鞦韆。三军罢休各就舍，一江烟雨朱帘夜。隐隐滩声细卷沙，沙浅滩平双鹭下。
怀人,想家,寄涂良友,羊城别后八逾秋，喜有书来自便邮。未许渊明归栗里，常怀孺子在南州。新诗谩赋春天树，清兴思乘雪夜舟。岭海故人如问讯，尚期载酒共嬉游。
思乡,想家,峡江道上七夕,十年踪迹总茫茫，每到佳辰忆故乡。玉峡晴帆低驿路，白沙秋水漫寒塘。清川已自迷归棹，锦杼何由得报章。此夜闺中多罢织，定陈瓜果祝萧郎。
思乡,想家,蒿洲闻驴鸣,知殊仲宣癖，岂解爱驴鸣？薄暮江头听，故乡墟里情。立边村径远，归处柳烟横。自识中州近，岭南无此声。
山水,想家,登尧山秋兴,百尺琳宫覆五云，空阶落木自纷纷。到来并坐青霞席，醉里犹餐碧涧芹。竹覆药栏时窈窕，泉通石窦气氤氲。西风万里堪飞鸟，安得王乔驭鹤群。
怀古,哀伤,金谷园,齐奴豪奢世所无，大开金谷城西隅。花间构亭走石渠，晓日光射珊瑚株。绮罗围香拥名姝，诗酒或复来文儒。放浪剧饮朝达晡，东风三日吹不苏。自谓百岁常欢娱，岂知运去命与俱。可怜楼前啼绿珠，繁华一旦如华胥。人间俯仰岁易徂，但见遗址栖烟芜。吁嗟齐奴不可呼，五马何尔行踟躇。
咏物,想家,杜鹃,思归言语苦悲辛，啼老江南绿树春。莫倚巴西君故土，巴西风景近愁人。
怀人,思念,薜兵宪宴寄谢,轻薰晴旭满前楹，绮席金尊缱绻情。啼鸟当庭呼吏散，名花入座近人清。孟尝门下三千客，范老胸中百万兵。别后相思寄江水，殷勤一为到虔城。
怀人,想家,中秋与刘大会温陵因寄舍弟,相逢斗酒粤江滨，客里襟期有故人。天上几回今夜月，此生空笑百年身。且须纵醉清尊倒，漫说忧时白发新。却忆雁行同赏处，故山回首一沾巾。
怀人,思念,金陵客次寄怀赵颂周孝廉,无限相思苦，都从别后知。每当残月夜，犹忆暮春时。书纵凭鱼寄，归难与雁期。秋山如此好，君可有新诗。
战争,想家,送太尉掾潘奉先之和林,御河冰消春欲暮，官船系著河边树。河边日日送行人，挝鼓开帆尽南去。潘郎作掾独未还，腰弓却度居庸关。马上长歌一回首，关南树色青云间。七月金山已飞雪，牛羊散漫行人绝。夜深陡觉毡帐寒，酒醒只闻笳鼓咽。丈夫莫恨不封侯，食肉须当万里游。腰间拂拭黄金印，他日相逢尚黑头。
悼亡,思念,哭周穆门,如君行谊友兼师，一恸秋风草木衰。徵士东冈有周燮，称兄南国只袁丝。莼鲈不返松江棹，山水空留汐社期。偻指交情三十载，九原无路说相思。
思乡,想家,闻蝉（一作游九言诗）,悄悄山郭暗，故园应掩扉。蝉声深树起，林外夕阳稀。
悼亡,流泪,哭同年孟汝珍,赋罢长杨梦奠楹，尽将经济负生平。北堂奄弃三迁教，东野空留一日名。物理有心摧俊杰，人生无福是聪明。妻儿共抱终天恨，洒泪新阡草正荣。
咏物,想家,杜鹃,蜀道寒轻水木清，峡中无复杜鹃声。归期正是春风暖，任向空山叫月明。
山水,孤独,游楞伽山,移棹出横塘，悠然见上方。天从湖尾缩，山带树容苍。客病消茶碗，禅心醒石床。翻怜台畔草，尽作苾刍香。
思乡,想家,八次韵奉简郑士行,尚说故乡淮甸好，雄谈满座建瓴倾。侵晨放鹤摩霄影，半夜归船逆水声。和洽恍同跻寿域，太平何待筑长城。而今破帽秋风客，懒逐雕鞍喝道行。
怀人,思念,寄诗友,天地有万物，尽应输苦心。他人虽欲解，此道奈何深。返朴遗时态，关门度岁阴。相思去秋夕，共对冷灯吟。
怀人,哀伤,申政府寄书历至,归来重葺虎丘居，地僻时回长者车。喜见春王新岁历，欣看厚禄故人书。公孙延士犹开阁，玄晏穷愁自闭庐。莫问疏慵只如昨，文园终合卧相如。
怀人,孤独,墨梅寄同安李宜之,学疏才薄谅何为，牢落尘踪阅岁时。秪有梅花共心事，便风吹向故人知。
田园,想家,孟山草堂用陶公归田园居韵,历年三十强，未尝离故山。故山富泉石，愿此终岁年。白屋间绿树，闭门临深渊。开荒趁墙脚，累壤为小园。芸艺有余暇，悠然坐花间。意与静禽会，冥悟太古前。举首望白日，遥空霏紫烟。回视草堂暮，云压南山颠。缓步闭荆户，一心清且闲。挑灯对南华，高歌殊晏然。
怀人,喜悦,述怀寄佘峰董得仲先生,南村有遗叟，寂寞居河滨。一褐常见肘，数椽聊寄身。所志在不苟，食力甘苦辛。闲来把直钓，终日无纤鳞。晴霞映眉宇，野水光粼粼。坐久发清啸，怡然全我真。古树落高荫，远水怀故人。于此颇有得，毋谓于陵贫。
山水,想家,游凤凰山寺（在荻港）,一径萦回入，白云千万峰。秋声纷落叶，泉响乱疏钟。绝壁猿攀坠，危桥鸟道通。老僧忘岁月，手种十围松。
思乡,想家,付从究,旷劫茫茫困路尘，回头便是故园春。而今既遇松轩老，究取元来不死人。
怀古,想家,采石矶怀古,姑孰江头暂置邮，凉风萧飒胜三秋。燃犀韵事归何处，披锦诗人迹尚留。广济刹边松树古，峨嵋亭畔晚烟浮。六朝霸业成残垒，惟见茫茫水北流。
思乡,想家,寄归,雁过天南菊又开，故乡抛了十年来。可怜乱后皆无定，梦过寒江却自回。
思乡,想家,赐吏部尚书宋荦予告还里,久任封疆事，苏台净点尘。东曹班次重，北阙性情真。怜旧吟风度，无文饯老臣。林泉益壮志，当乐故乡春。
战争,流泪,其二,紫极青霄怅远天，桂阳险绝羽书悬。题诗万马中宵动，草檄孤城百道连。直北风云凭障塞，征南笳鼓在楼船。将军前部何时到，雾散龙沙夜月圆。
思乡,想家,其二,郁林东下对扶桑，黑雾沉山日晕黄。鹧鸪啼上桄榔树，一寸乡心万里长。
怀人,思念,寄益阳武灌明府,县称诗人理，无嫌日寂寥。溪山入城郭，户口半渔樵。月满弹琴夜，花香漉酒朝。相思不相见，烟水路迢迢。
怀人,思念,寄体休,南州君去为寻医，病色应除似旧时。久别莫忘庐阜约，却来须有洞庭诗。金陵往岁同窥井，岘首前秋共读碑。两处山河见兴废，相思更切卧云期。
田园,流泪,检旧箧得熊鹤村光禄遗墨感题,九十老人挥手别，花飘雨断岁华深。初看对客有佳句，政尔玩世忘机心。文武道尽况今日，死生大矣谁赏音。独公提携谓我好，想得落笔从沾襟。
咏物,孤独,咏松,森森千丈松，落落丈夫概。耸干高岭侧，穹标碧云外。当春发华滋，迎寒转苍翠。节以霜雪坚，用以栋梁大。
怀人,思念,同韵和元明兄知命弟九日相忆二首① 其一,革囊南渡传诗句，摹写相思意象真。九日黄花倾寿酒，几回青眼望归尘。蚤为学问文章误，晚作东西南北人。安得田园可温饱，长抛簪绂裹头巾。
田园,哀伤,村居八咏（录二首） 其一,家住西皋绝送迎，罗兰半亩带烟耕。有弦不抚输元亮，无刺堪怀傲正平。高卧方知身世大，幽栖始识物情轻。一灯纸帐凄清夜，梦到梅花斗自横。
战争,想家,边思,少年为远戍，两鬓已??。百战功谁赏，空闺信不来。乡关成梦境，边月是愁媒。听彻胡笳曲，寒声转更哀。
怀人,失意,寄魏交让,青郊结伴共相招，白社风流尚未遥。日暖莺声闻柳陌，春深花落转兰桡。骚人自纪庚寅岁，旅客重过丁卯桥。我念离群空对月，怀君江上影萧萧。
怀人,思念,寄答闽中陈先辈（昌基）二首 其一,秋堂过雨一灯凉，秋士书来意苦伤。落第君应悲失马，休官吾已笑亡羊。渐抛团扇恩情在，欲采芙蓉道路长。廿载相思频命驾，不成一水限河梁。
山水,想家,与雪如露坐看月遂过前涧观瀑布,空山坐遥夜，满目生幽情。邻家已闭户，人静山沈沈。惊寒吠狂犬，涧谷声相应。却疑远客来，自启柴门迎。门启月光入，照见南枝春。悠然写生意，不见氛埃生。夜山寒亦睡，兀兀唤不醒。飞流溅襟袖，匹练当桥横。支筇聊散步，履蹈音微腾。踏林碎寒玉，落叶乾有声。人境并怛化，顾视都幽情。转厌尘市中，扰扰无时宁。
思乡,想家,同区白斋梁毅所江虚谷伦右溪何古林宴饮席中限杜韵三首 其一,潇潇骈荫午生寒，壶矢棋枰兴未残。为爱林塘携杖去，每怜风雨倚楼看。而今亲旧逢人少，自古勋名盖世难。惟有故园堪共乐，竹床青簟梦相安。
怀古,失意,咏史诗 鸿门,项籍鹰扬六合晨，鸿门开宴贺亡秦。樽前若取谋臣计，岂作阴陵失路人。
怀人,哀伤,閒居遣怀 其一,负疴得閒居，谁云常寡欢。寝迹穷巷里，故人青云端。时时来相存，劳苦问燠寒。间或具酒食，亦未陋儒酸。言咏风月佳，良夜每向阑。因思三月病，岂不在一官。及兹未朝请，转幸启处安。既安何所须，大笑挂壁冠。
悼亡,喜悦,哭林非斋师师与羊城争立督战三水赴汨罗之召八首 其一,谁将孤掌臂莲条，造物致人匪不尧。庭裔蛟糜欣佩芷，东山銶斧恶闻鸮。仲华已识刘文叔，尹氏犹争王子朝。礼义州前虚一左，未烦宋玉赋魂招。
怀古,愁绪,题息夫人庙,楚宫慵扫黛眉新，只自无言对暮春。千古艰难惟一死，伤心岂独息夫人！
田园,哀伤,山行田家歇马,雨霁山行石径斜，乱山尽处有田家。轻云冉冉浮孤嶂，流水悠悠过落花。炊黍蒸藜催午饷，苍藤古木阅年华。青刍一束供羸马，归路溪边踏暖沙。
怀古,愁绪,登楼怀古,大火西流渐属金，登楼怀古独伤心。秦城已废烽烟息，晋岭空高草木深。落日鸦声依远树，残更萤点聚疏林。英雄回首皆黄土，独有寒云锁暮岑。
咏物,孤独,芭蕉,闲心寥落依草木，手种芭蕉数叶长。读画略同抽卷轴，煮茶聊与斗旗枪。帘栊微隔绿逾净，风雨不来心亦凉。何况昨宵听浙沥，小窗藤枕复匡床。
闺怨,思念,生查子 冬闺,人言欢欲来，续断庞儿吠。寒夜转相思，相思增五倍。侬似款冬花，心为檀郎翠。十斛买香醪，此夕因沉醉。
思乡,想家,除日宿松道中,久客忘时序，匆匆逼岁除。枫林红照眼，鬓发白盈梳。灊岳多回雁，浔江足鲤鱼。春风来早晚，谁寄故园书。
战争,想家,其二,敢云胸内夙藏兵，一局因思百局赢。老马授御犹可策，敝车推毂尚堪征。一河昼定千秋界，二士能支万里城。夜静月明烽不试，将军坐令泰阶平。
怀人,想家,怀人诗,良夜思君归不归，孤灯照客影微微。携来独枕谁相问，明月空庭泪湿衣。
战争,想家,淮上,翠华南渡后，此地独防秋。明月家家泪，西风处处愁。鼓鼙寒出塞，烽火夜分楼。征战何时息，长河万古流。
山水,想家,瀑布,曾闻拟海立，今信有泉飞。绝壁风霆斗，青霄烟雨霏。光寒秋客袂，雪濑宕渔矶。晚渡石桥去，真同雁荡归。
战争,哀伤,胡笳曲 六拍,胡人归来血洗箭，白马将军若雷电。蛮夷杂种错相干，洛阳宫殿烧焚尽。干戈兵革斗未已，魑魅魍魉徒为尔。恸哭秋原何处村，千村万落生荆杞。
思乡,想家,阻风回岐,急雨馀寒黯似秋，停桡聊傍杜蘅洲。高谈有意招河伯，旅泊生憎遇石尤。北雁堪为迁客伴，南云暗结望乡愁。那能摆脱浮名累，身世浑如不系舟。
思乡,想家,挽王迪功,徼好年家后，知公月旦先。宠荣身外物，孝友性中天。趣自怡堂得，诗从犹子传。故园遗迹恨，月落早无边。
田园,孤独,开岁半月湖村梅开无馀偶得五诗以烟湿落梅村为韵 其一,断岸通别浦，孤舟入春烟。与梅本无期，忽到醉眼边。折花插纱帽，花重觉帽偏。居人空巷看，疑是湖中仙。
思乡,想家,其二,冷浆庭巷四时秋，巧拙时情不解谋。远客病容诗共瘦，故乡野水泪通流。稍辜破镜刀头约，尽失苍蝇骥尾游。他日江湖看生计，鸭头春浪一扁舟。
咏物,哀伤,菊花,萧条暮秋日，三径有黄花。不借东风力，宜栽处士家。侵陵任霜露，汨没尽泥沙。自恃真坚性，悠悠阅岁华。
咏物,怨恨,微雨,微雨闻清夜，情知未即沾。山田多益善，塞苑冷何嫌。菜町叶方茁，荞坡花尚纤。老农与老圃，宁识虑常兼。
田园,想家,村行,万里劳行役，驱车趁晚晴。鸦边残照远，雨外断虹明。山径高低路，村舂远近声。隔林人语寂，一犬吠相迎。
思乡,想家,邓尉山食杨梅似顾愿,杨家果熟白日长，锦林回合云俱香。火齐圆珠满苍岛，翡翠异鸟衔夕阳。海外蒲萄远莫致，岭南荔枝谁能将。故园提筐但饱食，酒后耳热歌沧浪。
怀人,思念,对雪怀孔汝锡,美人一为别，胜日辄相思。独对山斋雪，遥怀琼树枝。置书常满袖，枉驾竟愆期。寂寞罢琴酌，空吟招隐诗。
战争,想家,其二十二 结意,河朔朝闻警，平津夜戍营。将军空健饭，壮士枉长缨。烽火夷三省，流亡满四纮。吾侪都爱国，揽辔志澄清。
怀古,哀伤,咏史二十一首 其一,凯风扇朱夏，草木生清凉。卧疾澹幽旷，白日悠且长。散帙观古人，喟焉想虞唐。阳春能几何，阴气多繁霜。天道谅悠悠，人理亦茫茫。咏歌寄深情，歌罢增慨慷。
怀人,想家,寄韦有夏郎中①,省郎忧病士，书信有柴胡。饮子频通汗，怀君想报珠。亲知天畔少，药味峡中无。归楫生衣卧，春鸥洗翅呼。犹闻上急水，早作取平途。万里皇华使，为僚记腐儒。
怀古,想家,秦川怀古,内史新丰不可求，长陵王气已全收。千盘鸟道归隆准，百战鸿沟割沐猴。风雨满天来渭北，麒麟遗冢自南丘。几经汗马劳诸将，紫塞黄榆起暮愁。
思乡,想家,元夕寄故乡诸友八首 其一,故乡千里隔关河，好景年年客里过。又见元宵春一度，红灯几点月明多。
山水,孤独,游石瓮寺路险而返,古寺跨山椒，虚明瞰泬寥。路危难进马，林密不容樵。飞瀑连云湿，凝岚带雨饶。崖穷徒一望，归步默无聊。
闺怨,怨恨,秋夕闺怨二首 其一,永夜西风减带围，凉回谁为寄征衣。楼前泪迸双星落，客子蓬随一叶飞。袖里有书裁锦字，梦中无路到金微。平生幸未偷灵药，斜月何心入绛帏。
闺怨,孤独,其二 闺情,不须推道委人猜，只是君心自不开。今夜闺门凭莫闭，孤魂拟向梦中来。
怀人,思念,寄赵使君修甫,解归何处不堪诗，束带那能见小儿。隋苑飞旌青柳送，秦邮急桨白鸥窥。执鞭但可期千载，覆瓿空劳论一时。君自词人称傲吏，江湖分手寄相思。
田园,流泪,恰似村为诸立夫题,非村非郭路萦回，绕屋蔷薇户半开。春暖莺声相应答，晚晴鸦阵自归来。白烟上锉炊新稻，红雨糟床滴旧醅。山色满窗书满架，此生无梦落黄埃。
悼亡,失意,哭刘司户蕡,路有论冤谪，言皆在中兴。空闻迁贾谊，不待相孙弘。江阔惟回首，天高但抚膺。去年相送地，春雪满黄陵。
咏物,想家,燕,万里来从海外村，定巢时听语频频。帘风半捲重门晓，社雨初晴二月春。尾上系诗成往事，堂中学舞是前身。华堂茅屋依然坐，几处相逢旧主人。
思乡,想家,和君时弟有感,鬓发非蓬草，秋来亦自衰。简书公迫促，岁月细推移。见客簪裳懒，登楼杖履迟。故园松菊在，归计定何时。
送别,想家,春半与群公同游元处士别业,郭南处士宅，门外罗群峰。胜概忽相引，春华今正浓。山厨竹里爨，野碓藤间舂。对酒云数片，捲帘花万重。岩泉嗟到晚，州县欲归慵。草色带朝雨，滩声兼夜钟。爱兹清俗虑，何事老尘容。况有林下约，转怀方外踪。
思乡,想家,其九,客舍并州已十霜，归心日夜忆咸阳。无端又渡桑乾水，却望并州是故乡。
闺怨,想家,闺情,山上有山归不得，湘江暮雨鹧鸪飞。蘼芜亦是王孙草，莫送春香入客衣。
怀人,想家,寄张国录孟兼,昔别意何长，重来岁华改。沉忧谁与娱，怀人邈江海。褰衣涉汀洲，秋风被兰茝。日夕零露繁，芳馨为谁采。嘉会谅难并，良辰讵容待。思君如明月，夜夜望光彩。
咏物,惊讶,露,轻烟薄雾结凄迷，颗颗匀圆讶许齐。无雨无风闻叶响，如珠如粟压花低。飞来莲叶仙犹湿，吟过林稍蝉不饥。散洒刘郎金露掌，不垣不户总京低。
战争,想家,其二,横度天山去，横度天山归。瑶池在何处？白云来去飞。
思乡,想家,闽中九日寄吴中诸兄弟,海天万里独登台，佳节空嗟白发催。愁绝雁声从北至，苍然秋色自西来。霜清乌石蛮烟豁，潮落金崎越艇回。遥忆故园兄弟在，几人同把菊花杯？
思乡,想家,饯司农宋卿立太尉碑了还江东,追立新碑日，怜君苦一身。远移深涧石，助立故乡人。草色荒坟绿，松阴古殿春。平生心已遂，归去得垂纶。
送别,想家,送孟孺卿落第归济阳,献赋头欲白，还家衣已穿。羞过灞陵树，归种汶阳田。客舍少乡信，床头无酒钱。圣朝徒侧席，济上独遗贤。
思乡,想家,秋夜偶成,秋气入残夜，萧疏梦不成。半窗残月影，千里故乡情。露冷萤无火，天寒雁有声。筹边当此地，还欲请长缨。
战争,想家,威宁伯王越,烽火丹心老战场，全凭一钺制番羌。官奴入厂交初密，妓女从军气转扬。塞外琵琶觞夜雪，套中筚篥幕秋霜。旋风飘卷朝鲜国，慷慨侯封万里长。
思乡,想家,宋骑吹曲 其一 归朝曲第四,荆南万里朝天道，巫女云荒产芳草。锦鞯道赐带盘雕，方物南来进龙脑。愿陪郊祀依日光，供张归朝亲奉表。勋阶邑食及隶人，移镇徐戎作家庙。人生富贵侯与王，四海为家皆故乡。
田园,想家,田家晚泊,风磴翻危叶，霜槐出断根。过桥逢野老，倚杖候柴门。驯犬熟迎客，归鸦远认村。茅檐投晚泊，烟雾敛初昏。
怀人,思念,寄萧翀,九十九顿岭，归来又几时。时危愁不见，岁晏最相思。天远惊鸿断，山空病鹤饥。长怀霜月夜，一笛向人吹。
战争,失意,钱唐乱后,满城瓦砾总成堆，往事传闻尚可哀。士族尽从西渡去，官军却自北关来。黄金宅第无完堵，白骨沙场有湿苔。惆怅钱唐旧时月，夜深空照怒潮回。
山水,喜悦,望峄山,极目东山秀色浓，紫霄千叶醉芙蓉。题诗尚记仙人洞，飞佩曾过玉女峰。树老孤桐秋露下，碑残古篆暮云封。何时再醉天门月，卧听清风万壑松。
悼亡,想家,哭儿骨殖还故山 其一,愁心惨澹失清秋，归骨凄凉傍故丘。总为无儿怜伯道，更堪非罪哭王裒。从来祸福分淫善，谁谓忠良似寇雠。黥作孱兵宁饿死，西风残照泪交流。
思乡,想家,余有重阳诗岁和一篇今日偶和成二首 其一,此会从来有故常，湖山岁岁做重阳。黄花已是铺三径，绿酒何妨举百觞。小圃晚来堪散步，薄田秋入足充肠。登临莫起凄凉叹，且喜成归老故乡。
思乡,想家,局中归（庚申五月滏阳赋）,心火成灰不复然，故园笑别十三年。晚凉退食无馀事，坐与儿曹挽纸鸢。
咏物,想家,雨,急雨占红色，遥青入望微。水寒云不絮，雁大湿能飞。早汲愁高岸，迟还畏薄衣。潇湘何处屋，开户待人归。
思乡,想家,野步,目倦风尘观，身疲鞍马行。春沙迎步润，山雪照怀清。冰水初消色，林鸦欲乳声。物华多感触，一动故园情。
怀古,想家,馆娃宫①,苧罗山女入宫新，四壁黄金一笑春。步辇醉归香径月，隔江还有卧薪人。
怀人,哀伤,秋晚述怀寄苏秉衡,西风临望极南天，楚客思归倍黯然。云树远连秋浦路，塞鸿初度秣陵烟。半江明月闻寒笛，荒渚孤灯泊夜船。遥忆长卿词赋好，异乡应得故人怜。
思乡,想家,雨夜梁祠部持伯宅喜黎司勋伯华至,天边处处望乡台，久客相逢亦快哉。疏雨忽从京甸过，片云新自岱宗来。烹鱼河上频书札，下马灯前共酒杯。醉后不知沾湿去，密荷深竹一徘徊。
山水,想家,游昭觉寺归途偶成三首 其一,万个琅玕一径幽，禅房清绝四时秋。聊从石上三生话，偶作尘中半日游。不计赢输棋信手，拚教酩酊酒添筹。肩舆兀兀归来晚，稚子拦街笑醉侯。
田园,哀伤,题王晓沧广文鹧鸪村人诗稿 其一,晏坐深巷中，门少车马迹。穷愁借诗遣，八极困挥斥。故人有王子，时作坐上客。王子之于诗，嗜酷久成癖。饥寒不自念，渊响出金石。昨持牛腰卷，示我平生获。开卷王孟语，神似非刻画。有时写酒意，几闯元亮席。咏叹发长言，间竟入元白。短章不经意，乃坠宋贤格。寒斋把卷诵，斜阳澹将夕。墙头数点山，时露海天碧。
战争,想家,随阳雁歌送兄南游,塞鸿声声飞不住，终日南征向何处。大漠穷阴多冱寒，分飞不得长怀安。春去秋来年岁疾，湖南蓟北关山难。寒飞万里胡天雪，夜度千门汉家月。去住应多两地情，东西动作经年别。南州风土复何如，春雁归时早寄书。
山水,失意,望君山,木叶下萧萧，山容更寂寥。浮天江县小，隔树海门遥。帝子何由降，骚人不可招。无心贪利涉，来往信渔樵。
思乡,想家,颍上得鲤鱼为脍怀馀姚谢师厚,青蓑潭上老，赪尾网中鱼。买作秋盘脍，还思远客书。越齑橙熟久，楚饭稻舂初。虽去故乡远，不嫌为馔疏。
怀古,思念,咏史四首 其一,汉家经岁事和戎，綵缯曾无到后宫。怪底蠲租仍有诏，非关时令易为丰。
怀人,想家,全守支耀卿饮饯七里倅杨仲宣复携具至深溪酌别且乞余书走笔作此兼寄耀卿,店舍烟火寒，尘沙亭堠远。嫣红糁芸绿，春事亦已晚。年芳去踆踆，江水来衮衮。故人潇湘逢，留落一笑莞。已张七里饮，更出深溪饯。草间艳红粉，竹里趣厨传。故意如许长，由来共乡县。愧我不能觞，负此离歌啭。别愁满天末，不醉何由遣。却忆支使君，风前白波捲。
思乡,想家,张子俊画松（周尚文太仆藏）,案头佳楮不盈尺，上有千丈之长松。非关月落影如许，连蜷欲起双蛟龙。我方隐几当清昼，彷佛徂徕见深秀。空堂飒飒风声寒，满把棱棱霜骨瘦。昔闻张卿人品高，王芾与之称二豪。凤池挥洒出天趣，往往笔底翻波涛。杜陵诗翁去我远，愧此毕弘与韦偃。故园旧种阴巳成，独客燕山岁华晚。
咏物,想家,雪,荏苒同云四望赊，纷纷飞絮遍天涯。迎风夜拂江楼月，匝地寒深水国葭。散步谩移东郭履，怀人遥放剡溪槎。最怜元宝多幽兴，爱客频堆满径花。
山水,喜悦,游茅山,丹梯百丈许攀缘，万古华阳此洞天。不独山人能爱客，野花啼鸟亦欣然。
怀人,想家,寄郯九成即事自述,竖儒无术善飞钤，镜里形容亦自嫌。忧世不堪才力弱，告归方畏简书严。风沙惨淡寒吹帽，星斗光芒夜近帘。此际思君倍愁绝，何山容得老夫潜。
怀人,哀伤,赋得江海寄情人,平生寥廓意，持此结情亲。明月隔千里，沧洲同几人。依依寒雁渚，淼淼落花津。我独乘桴去，思君愁白蘋。
山水,失意,游九锁山① 神仙隐迹,仙子浑无涉世劳，屐痕一尺寄孤高。几人失脚风波里，可是云根立得牢。
思乡,喜悦,读南皋冬日郊行赋,纪叙戒南景，吾土尚幽美。野柽绿辞叶，涧草缀寒蘤。巾车骛近郊，引瞩宛百里。陂陀亘如濯，我仆罢挥泚。森松韵风簧，泉冷逗芳乳。晨晖且欣欣，逸迹况几几。杜陵振古豪，策蹇逐桃李。何如觅戴翁，雪棹剡溪涘。蛇虺蛰未固，豺虎纷向市。幸君遄其旋，阴飙暮方驶。
闺怨,失意,宫词 其十九,御柳丝长挂玉栏，不须惆怅百花残。还知三月春虽晚，好从金舆看牡丹。
怀人,哀伤,岁晚寄罗舜举,岁晚旅怀恶，云平东望赊。故人空眼底，别恨忆江涯。尺素形声画，萍踪溷齿牙。襟期定何许，归梦恼胡笳。
闺怨,想家,采莲曲 其一,杨柳依依锁六桥，鵁鶄飞处渚莲飘。儿家生长西湖里，不识烟波万里遥。
田园,哀伤,晚晴欲适西村不果,雨歇无馀春，草木忽而长。东风吹旷野，千里绿莽莽。夕阳澹微明，命策赴幽赏。徘徊石上坐，郁郁念畴曩。子规叫重云，意散不复往。
思乡,想家,其二,君自故乡来，应知故乡事。来日绮窗前，寒梅着花未。
咏物,失意,菊,今年秋暖菊花迟，破萼重阳才数枝。乍尔挂瓶酣放候，依然行幄未踰时。底须节物寻陈迹，且喜风华引远思。独笑柴桑更无酒，影形索莫绕东篱。
思乡,想家,其二,种辨踰淮橘，锄先当户兰。功名等鸡肋，去住累猪肝。春水南唐恨，青山蜀道难。故园何日返？东望总漫漫。
思乡,想家,郑林二君就北园,僻郡稍无事，而多载酒临。雨消秋后瘴，云薄竹间阴。纪会宾朋寡，看年鬓发侵。惟君数来往，聊慰望乡心。
怀古,哀伤,早春燕城怀古,海内苍生困乱危，宫中舞女斗腰肢。金渠水暖龙船出，彩阁花香翠辇移。松柏盘空皆偃盖，柳条拂地更垂丝。迷楼不独江都恨，鸟窜龙沙更可悲。
思乡,想家,季秋苏五弟缨江楼夜宴崔十三评事韦少府侄三首 其一,峡险江惊急，楼高月迥明。一时今夕会，万里故乡情。星落黄姑渚，秋辞白帝城。老人因酒病，坚坐看君倾。
山水,孤独,登永祚寺阁,物役尘中扰，招提世外幽。虚堂僧入定，暇日客消忧。雷雨平窗度，虹霓拂槛流。自能通帝座，直欲小神州。
战争,想家,其二 朱鹭,将军不事渔阳掺，伐鼓扬歌朱鹭飞。白马涛边光景发，朱鸢城下捷书归。天声并作苍山响，日色中悬赤羽辉。燕颔何辞驱雁塞，玉颜春思在金微。
田园,怨恨,田家四事 种,我生古扬州，田下异梁雍。山田种荒菜，水田种浮葑。地力肥瘦兼，农器有无共。及时撒新谷，抟黍递幽哢。生意日夜长，移秧趁芒种。未嫌豚酒祝，自乐鸡黍供。落日竹枝歌，犹是豳原颂。
思乡,想家,过淮北,长淮岸北驻征骖，山色回看净若蓝。为问故乡何处是，三千里外隔江南。
怀人,哀伤,寄闵寿卿山人,去岁逢君浮玉山，江风飒飒吹离颜。今岁重过扬子渡，烟波咫尺难相遇。铁瓮城头一唤君，江声汹涌那能闻。寸心强对南徐月，双眼徒瞻北固云。此生应叹交欢浅，日日思君长展转。几回飞梦到君傍，江水茫茫空断肠。
悼亡,想家,哭婿游彦辉二首 其一,独老今谁记，愁心重尔伤。空期半子力，翻哭少年亡。儿女存孤幼，乡闾失善良。秋风歌楚些，衣上泪千行。
思乡,想家,寄故园兄弟,浮踪窅窅信萍槎，旅梦经年不到家。才入仕途都是海，备尝世态半如霞。池荒且喜蛙陈鼓，门冷从教雀噪衙。唯有流光容易度，三春空负故园花。
思乡,想家,其二,野性耽林壑，孤云寄所如。十年京国梦，千纸故园书。鸟倦思投树，龙眠拟卜居。家山幽胜地，何处是吾庐。
战争,失意,授钺,天子临轩授钺频，东南何处不红巾。铁衣远道三军老，白骨中原万鬼新。烈士精灵虹贯日，仙家谈笑海扬尘。只将满眼凄凉泪，哭尽平生几故人。
咏物,愤怒,咏松,亭亭独立秀穹林，得地何愁枳棘侵。老节定经千岁久，直根应透九原深。尘埃不染怜渠貌，风雪难移信此心。却怪祖龙封爵污，不平时作怒涛音。
思乡,想家,石湖留题三绝 其一,仙子骖鸾不可呼，故园花石久应芜。不知绿野何人买，试问平泉有子无。
田园,哀伤,田园杂诗五首 其一,朝阳暧秋木，凝露未即晞。翩翩啄榴鸴，自惊集复飞。众穑既登载，我事亦渐稀。晨兴坐东牖，兀然对红薇。噭噭一白鹤，北逝将畴依。忍兹稻粱辰，而汝甘长饥。
思乡,想家,月夜,永夜不成寐，微凉生小楼。云消沧海霁，天接故园秋。群动杳难息，清光静不流。袁宏有高咏，倾赏感邻舟。
思乡,想家,汪王庙①,闻说真人起晋阳，六州图籍便归唐。干戈竟免群生难，簪笏宜传百世芳。封诰尚存题越国，史书全失纪吴王。丛祠香火年年盛，知是英魂恋故乡。
怀人,思念,答孙齐之吴下见寄,阊阖城头白雁声，书来千里见平生。我从海峤游方适，君已天台赋早成。马队不妨犹讲肆，蚁陂何必但藏名。三年欲报相思字，惟有梅花驿使行。
山水,想家,登西梁山天门洞,倚天岩洞有灵栖，四顾群峰孰与齐。咫尺瞻颜违禁极，蕴隆忧旱望云霓。江通烟树晴偏阔，鸟逐风帆远渐迷。忽忆美人天上路，欲凭双翼寄新题。
田园,想家,晨炊泉水塘村店无肉只卖笋蕨嘲亭父,屠门深闭底须愁，土锉无烟也莫羞。笋便落林犹胜肉，蕨才出土更烧油。万钱下箸今安在，一饭流匙饱即休。吾道藜羹元不糁，至今讳杀古陈州。
田园,想家,村舍,草色连天绿满衣，回塘深树隐荆扉。穿云烟火林间出，汲水儿童竹外归。梁燕故依高垒宿，邻鸡时过短墙飞。那堪委巷填车马，欲住溪南白鹭矶。
思乡,想家,寄怀赵子隆,当日相携十二桥，寒江东接广陵潮。青云客计龙门策，明月谁家凤女箫。久别书来愁雁鹜，故园秋尽忆兰苕。长安新柳黄金色，迟尔看花匹马骄。
怀人,思念,人日寄谢儒美兼招赴宛在堂也,春朝梦子生池草，人日题诗附陇梅。烟景当前迷独往，光风入抱逐谁来。鸣嘤一鸟原求和，偏反诸花莫漫猜。若使相思能命驾，床头新酿恰初醅。
思乡,想家,忆北轩菊,长忆故园秋色好，满篱霜菊炫宫黄。无聊却向横江畔，笑倚西风觅暗香。
思乡,想家,冷泉亭作,林高曾似故园情，苍壁如闻庐岳声。秋浦依微暗寒水，春花映掩湿啼莺。丹霞会向岩头识，碧涧还因树顶明。何事嵩阳未归去，庄知薛荔可选名。
思乡,想家,不寐感怀示元直,孤馆听寒漏，灯残夜未央。雁声悲带雨，蛩语急含霜。旅梦醒难续，乡心醉暂忘。念君初作客，不敢说凄凉。
怀古,恐惧,咏史三首 其一,珍重焦延寿，诸孙尚有碑。云何多畏忌，不著撰人谁。
思乡,想家,题汉祖庙,乘运应须宅八荒，男儿安在恋池隍。君王自起新丰后，项羽何曾在故乡。
思乡,想家,其二,嘈嘈市鼓动，松月静吾门。灯火思今夜，风光满故园。天明淹舞袖，尘暗失游轩。老鬓江山异，愁看旌旆繁。
战争,想家,其二,烽火星连战后云，庙堂悬爵待殊勋。将军万里怀金印，明月胡笳夜夜闻。
怀古,孤独,姑苏怀古,石阐仄径各苍苔，废苑馀香蝶自来。古月曾窥人按舞，残花苦劝客衔杯。钟声半夜繁华尽，霸气千年剑士哀。游骑不须频踯躅，更无野鹿上荒台。
战争,想家,巡边苦雨答王鉴川总制,百折飞泉石涧滨，路迷何处是通津。几看霖雨随车辙，似泻天河洗虏尘。万里边关戎马暗，十年湖海羽书频。九重寤寐思良将，谁是君王梦里人。
怀人,想家,寄曹本沂,凤城知尔去将雏，我亦归为反哺乌。物理细推原不浅，交情相感岂容孤。每逢绿草长相望，独对青尊不再呼。若使故人怜此意，月明犹肯朗吟无。
怀古,想家,题文寿承书苏武传后,行持汉节向胡天，泪尽边沙更黯然。系雁回风曾有帛，牧羝残雪已无毡。上林岂但三千里，异域俄惊十九年。麟阁姓名虽典属，几人归傍茂陵烟。
战争,流泪,送方胥成之蓟门塞,三月莺花促别筵，三春离思逐行边。风烟不改卢龙塞，客子今过饮马泉。乡路半年无雁字，将军诸道有楼船。纷纷家国堪垂涕，君去并州又几年。
思乡,想家,过鄚州故城,蓟南千里敞平畴，废堞人传古鄚州。形势遥分天北极，波涛尽赴海东流。沙通白蒋连双树，霜满青溪下一鸥。西日渐低风自起，乡心永夜揽貂裘。
闺怨,愁绪,宫怨二首 其一,绿衣无分惹天香，滴碎春愁玉漏长。日上海棠眠未醒，梦随蝴蝶出宫墙。
怀人,思念,再和景繁韵驰寄,珠珠露缀青云叶，幕幕烟藏碧玉枝。频有好风惊独寐，故留明月照相思。
思乡,想家,其六,飘萧竹树动乡心，却是西川雨酿霖。水绕巴江流渐长，云来巫峡气常阴。不妨柏溜参天下，复爱棠栖隐地深。欲为吾民歌帝力，阳春白雪有馀音。
田园,想家,渔村,无数渔郎永结邻，草庐相傍最相亲。莫嫌僻处乡闾俗，中有贤人钓渭滨。
田园,孤独,闲居吟,斗室安居广，炉香乐性闲。不欺幽独境，无愧两仪间。
山水,愁绪,望黄鹤山,东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝朮。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。
闺怨,想家,秋闺思,北斗指西楼，城头鼓角愁。一声黄叶下，残梦不成秋。
悼亡,流泪,哭王秀岩 其一,南湖天竺旧同游，心恋青灯老未休。梅坞春风吹梦破，竹堂秋雨滴人愁。鼎分角立英雄世，虎逝龙亡寂寞秋。天地独教吾辈在，临风三些涕横流。
战争,想家,征妇怨,九月匈奴杀边将，汉军全没辽水上。万里无人收白骨，家家城下招魂葬。妇人依倚子与夫，同居贫贱心亦舒。夫死战场子在腹，妾身虽存如昼烛。
怀人,愁绪,发合江数里寄杨商卿诸公,临分满意说离愁，草草无言祇泪流。船尾竹林遮县市，故人犹自立沙头。
怀人,哀伤,梦莘田出诗一卷皆咏梅花也因倩松庵画梅寄莘田,月落香寒罢楚辞，梦魂忽与故人期。不言尘海三年别，先读梅花一卷诗。何逊扬州微醉后，杜陵人日断肠时。欲凭驿使传消息，更倩花光写一枝。
怀人,思念,怀苏子冲,闻道辟疆园，蓬蒿积短垣。诗篇传海岳，剑术老乾坤。判袂燕台侧，题书濮水原。相思日南北，吾亦别金门。
悼亡,想家,哭大茎①,三人结伴两人归，一见西禅撒手飞。莫为龙庭嫌雪重，却从天界恋花馡。夕潮竟渡乡情淡，晓梦仍悬旧愿违。一榻几年今已矣，他生何处更相依。
思乡,想家,其四,故园蛱蝶最多种，百草长时花乱开。穷巷春风元不到，一双谁遣过墙来。
思乡,想家,潭州,潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。
山水,恐惧,登飞山,渠阳众山内，飞山郁岧峣。平嶂蟠近郭，孤峰插层霄。仰攀万丈梯，弱袂飞狂飙。股栗不能定，地轴如动摇。云房妥明神，百灵俨相传。风雷在左右，倏忽应招邀。丰凶非所遗，祈报争喧哓。苗夷伏石陛，犦牲时献膋。磴边数小树，野火不敢烧。谁云俗尚鬼，实以威灵昭。神道可设教，勿谓同昏妖。
思乡,想家,欧桢伯工部转正郎寄之 其一,坐啸玄熊署，行吟朱雀桁。诗仍小工部，官是正曹郎。六代心逾远，三山鬓共苍。故园黎老在，单艇钓沧浪。
山水,想家,登报国寺阁 其一,毗庐阁望尽京华，楼阁参差云雾遮。雨雪高城催岁暮，音书故国渺天涯。
思乡,想家,闻禽,杜鹃何事二更啼，杏子枝头片片低。忽忆故园眠不得，春风吹过玉关西。
思乡,想家,悼刘生,刘生少年美无如，壮志只欲攀云衢。焉得青藜照天禄，苦遭燕麦迷玄都。故园花木愁题鴂，綵服庭闱叹蟪蛄。白璧久寒黄土暖，更堪老树夜鸣乌。
怀人,想家,宦邸和寄社英（有引） 其一,三年未报国恩隆，惭愧故人属句雄。别久每惊时序改，诗来真觉海山重。三春耒耜祈甘雨，七月巡行念栉风。满目流亡难袖手，敢从孤剑说屠龙。
战争,哀伤,征夫叹,六月征广徭，涂埃千丈高。渡水波沸骨，登山汗流刀。豺虎攫疲马，荆棘破长櫜。贼来多如云，石洞穿千嶅。铁甲日晒火，大旗烟涨涛。恶溪塞断骨，乱砾纷流膏。前年过流沙，苦寒脱鬓毛。风裂壮士冑，雪积将军旄。人生莫作军，寒暑相战鏖。人生莫作军，性命如蓬蒿。君王方神武，狐鼠何足薅。但愿四郊静，微躯敢辞劳。
思乡,想家,其二,偶然离束缚，终未脱嚣尘。红蓼思乡国，青松见故人。山空千佛古，池暖四时春。寄语同舟侣，长途又问津。
怀人,想家,和钦止桐庐中道见寄二首 其一,邂逅来随牒，因循未拂衣。江乡知旧少，京国信音稀。老废书千卷，愁宽带十围。故人鸿鹄举，燕雀自卑飞。
咏物,想家,梅,若耶溪头春意悭，梅花独秀愁空山。逢时决非桃李辈，得道自保冰雪颜。仙去要令天下惜，折来聊伴放翁闲。人中商略谁堪比，千载夷齐伯仲间。
怀人,思念,怀顾给谏惟睿,紫禁黄扉一近臣，归来休沐倏经春。斗间曾识丰城剑，眼底宁知汉闼薪。回首尔应依日月，逢人吾自任风尘。青尊忽忆新秋醉，夜夜相思入梦频。
思乡,想家,赠陈司训洁之浦江,人物从来说浦阳，斯文未丧有书香。年来后学多狂简，事在先生为主张。宝婺夜晴风月好，龙门春静薜萝长。绝怜官舍邻予舍，千里因君话故乡。
怀人,想家,曹南寄亲旧,净名居士默无语，翰林子卿虚见寻。半世泥涂催老大，中年诗律费光阴。江湖每有同归志，酒炙初无独饱心。三尺枯桐取煨烬，断弦遗谱有知音。
闺怨,哀伤,长门怨,宠极爱怜初，憎生妒忌余。隔花闻凤吹，卷幔望鸾舆。夜月闲金屋，秋尘暗绮疏。悲愁谁解赋，惟有马相如。
田园,失意,乙酉除夕病卧苏村,匆匆时序去如烟，卧病江村更惘然。避债并无痴可卖，祭诗幸有稿成编。老妻解诵送穷作，寿母分将压岁钱。正欲团圞寻剧饮，不堪枨触送华年。红白梅花次第新，明朝元日恰逢春。桃苻灯火明终夜，竹爆儿童闹比邻。壮志常怀千古恨，流光易老百年身。无多笑语催残漏，坐听林鸟燥响晨。
山水,失意,登泰山,登攀绝顶处，封禅断碑文。古洞寻丹液，秋衣拂紫氛。下飞关塞雁，东接海天云。惆怅秦松在，寒涛空自闻。
山水,孤独,游雅山寺（寺乃吴德大长者所建）,上方殊胜地，长者给孤园。挂壁袈裟净，生阶秀草繁。楼光凝晚照，树色映前村。法食干戈际，真知象教尊。
山水,孤独,游法华寺望洪泽湖,蹬道连云三百级，轩檐抱岫十余家。僧闲似讶红尘客，春尽犹开白杏花。远水无边天作岸，乱帆一散影如鸦。午钟正觉浮生梦，不羡秋乘汉使槎。
怀人,思念,寄怀徐春门,细雨黄花径，空山白板扉。贫嫌生事拙，病觉物情违。独钓寻鸥梦，相思数雁飞。何时竹叶酒，坐对薜萝衣。
怀人,哀伤,放舟下江留寄王元胥（庚午十二月五日赋）,桧楫淹留已涉旬，小窗犹得酒相亲。寒潮不应溪流涩，病客未行舟子嗔。挥手便分今夜月，断肠先见隔江春。凤皇台上长回首，何处高城与故人。
思乡,想家,见大庙峡梅花有怀落霞诸子二首 其一,峡隐梅花逼酒杯，一枝犹似落霞开。故园万树春应早，陇上何人许寄来。
思乡,思念,其二,高嵋山下是侬家，岁岁年年斗物华。老柏有情还忆我，夭桃无语自开花。几回南国思红豆，曾记西风浣碧纱。最是故园难忘处，待莺亭畔路三叉。
田园,喜悦,和郑元（一作方）及第后秋归洛下闲居（同高侍郎下隔年及第）,勤苦成名后，优游得意间。玉怜同匠琢，桂恨隔年攀。山静豹难隐，谷幽莺暂还。微吟诗引步，浅酌酒开颜。门迥暮临水，窗深朝对山。云衢日相待，莫误许身闲。
悼亡,惊讶,哭孟子乾行人三首① 其一,卧病沧江岁月深，每逢京使问佳音。乘骢事业期平步，倚马才名竟陆沉。一日纷纭惊白昼，孤囊经史忆青衿。泉台漠漠空长剑，天宇茫茫自古今。
怀人,想家,次韵寄沈亚参时旸并柬戴宪副廷珍二首 其一,闻道南台凤，西飞共一林。旧游经岁改，别恨入江深。迢递秦关路，驱驰魏阙心。两乡书到日，灯火共开襟。
思乡,想家,其二,西斋春树日阴阴，下有飞花一尺深。幽客未容他处坐，新诗只向此中吟。邻翁小圃春相接，渔父扁舟晚更寻。归去故园应念此，他时怀抱亦难禁。
田园,失意,南村写怀,春雨春风忒放颠，最难消遣是今年。池通屈曲畦间水，麦杂青黄陇上田。到处催租门有吏，谁家亭午甑生烟。花前行乐寻常事，回首当时意惘然。
咏物,想家,咏菊,琼枝韡韡傲霜开，才过重阳故国来。未免迎人如见晚，不殊昔岁此相陪。工惭李迪能描笔，逸谢陶潜但举杯。最是一枝秋意足，底论金盏更银台。
田园,想家,清河村舍与闻唐二公小酌,十里清河去未遥，暖烟秋色过枫桥。柳条惊风故零乱，茆屋枕溪还寂寥。谁家砧杵敲寒练，客子风尘换敝貂。乘兴且倾黄菊酒，还家须忆紫宸朝。
思乡,想家,小园,棂静云流绿，墙高日下迟。竹篱香雨后，萍沼薄凉时。花丛蜂寻蕊，叶摇禽上枝。眼前无此景，梦里故园窥。
田园,想家,葛村夕照,崎岖葛村路，路小行人稀。閒门带晚照，独树留馀晖。何处笛声起，牛羊迤逦归。
思乡,想家,遣兴,襄邓留多日，淄青即故乡。落花萦绮席，飞燕拂雕梁。巢稳由知择，风飘未可量。履新冠已敝，上下岂无常。
悼亡,喜悦,哭林山人,僵卧茅檐下，怡然八十春。竟无衾覆首，惟有钟随身。赙吊稀来客，封崇托外亲。自言坟出贵，后必产奇人。
思乡,想家,鹿角站阻风,风送洞庭沙，维舟隐荻花。水枯鱼上罶，秋老燕移家。日暮长河急，天寒去路赊。故乡三十驿，归梦绕天涯。
怀人,思念,暮春过溪上旋即返棹早秋成四韵奉寄,桃花浪里泊扁舟，草草相逢恨莫留。一自春风来折简，几番夜月独登楼。尘踪偃蹇长怀旧，蓬鬓萧疏又见秋。为报故人安好在，身闲不负远公游。
悼亡,流泪,哭沈虹台太史二首 其一,故人忽云没，闻报涕汍澜。今日吴江冷，当时易水寒。青编门下受，丹旐路旁看。夜雨玄猿啸，浮生梦已阑。
思乡,想家,春怀,舵楼空阔望京华，芦荻江枫岸岸花。山色淡浓昏雾薄，水光浮没夕阳斜。故乡鸿雁书千里，远浦牛羊屋数家。边塞柳营多苜蓿，石田徒忆旧桑麻。
思乡,想家,庚子山居采茶有感,忆昔采茶时，雨后山蹊湿。鹰爪喜盈襜，蟹眼思朝汲。归路取盘洲，下昃行踪急。珠汗透裳衣，更换登梯级。徙倚曲栏竿，鸣雁圆沙集。晚景不胜春，寒气潜相袭。诘旦傍装台，攲侧人扶立。舆疾望医来，谁煮青黏汁。举案念齐眉，幻泡何嗟及。重过故园门，不忍携筇入。引领顾前丘，空对旗枪泣。
思乡,想家,衡素虞箴试国子皆第一,玉脍金齑忆故乡，机云入洛有辉光。并将海日江春句，写入燕公政事堂。
怀古,想家,兰亭怀古 其一,曲水飞觞迹渐陈，山中花木几回春。风流内史归何处，空使今人忆古人。
思乡,想家,杪秋同右史南山眺望,南山有幽意，驾言此徘徊。湖波荡寒城，四座清光开。金天澄素景，秋气何悲哉。繁阴递白日，浮云间往来。落木飒中林，流飙激岩隈。朝昏上烟火，原隰被楼台。故乡无滞淫，世路多尘埃。念我平生欢，离思壮难裁。
思乡,想家,其九,庾鲍才华在，初唐汝更新。梅花金管女，木叶铁衣人。一别鲈香水，重看凤阙春。故园知己得，勿复怨沉沦。
山水,愤怒,望琅琊诸山不及游典术魏延追及诵吾同年庄孔阳司副四十年来方一到之句不觉笑曰孔阳谢病居江浦去滁不百里而近尚半世一至况碌碌我辈乎马上次韵一首以示延便中寄声孔阳未必不为之抚掌也,林壑分明自一寰，酿泉声出两峰间。百年纸上看陈迹，寸日忙中负此山。到处僧为风月主，生来谁似水云閒。逃名更笑庄周懒，半世方成一往还。
战争,想家,八月初八日饮刘参戎对月亭,亭静月娟娟，清光此处偏。关山元有曲，河汉正初弦。影动金樽里，寒生宝剑边。不因烽火少，安得醉华筵。
思乡,想家,九日方壶,返照重城暮色催，人家十万出楼台。江流湛湛洞庭去，山色青青衡岳来。佳处绿樽穷日饮，故园黄菊向谁开。人间此会论今古，醉听西风拂帽埃。
思乡,想家,山游即事,微风送轻寒，薄云不成雨。幽讨事近游，路出枫江浦。小艇泊溪湾，短杖策云坞。花繁贤相祠，崖悬化人宇。剑壁喷飞泉，甘冽清肺腑。峰回境益幽，气怯力仍努。抚兹林壑美，转念风尘苦。客梦黄金台，事过悔莽卤。故乡殊可娱，碌碌将何补。出处判险夷，贤愚审去取。愿携买山钱，傍石开蓬户。运甓惜分阴，吾怀在千古。
怀人,想家,和李元叔秋怀 其一,移居寄城郭，阒如在郊坰。百卉暮凋翠，两山常对青。儿童渐吴语，气俗易薰蒸。喜闻淮师捷，神武畅威棱。叛寇不足灭，四夷其来庭。十年乱离厄，永夜乡关情。庶见丘墓邦，敢贪簪绂荣。故人致尺素，笑烹双鲤赪。清切哦十咏，飘零乖一觥。岁晚良可会，济世须时英。
田园,哀伤,同徐圣甫夜投三桂村,欲休路不尽，暝色掩前川。已怯风波渡，愁当阴雨天。操舟怜共济，投馆恋同眠。不寐听林木，空堂欲悄然。
怀人,思念,寄仁甫,篁木翳深岭，独行千嶂间。溪山正奇绝，霖潦倦跻攀。闻子渡前壑，日暮临河还。相思阻幽梦，一夜雨潺湲。
思乡,想家,俯江亭用亭上韵,危亭突兀瞰岩浮，燕子飞飞似泛舟。江势远吞扬子怒，云痕低锁美人愁。双龙破浪冲京口，万马腾空出石头。南国自惭为客久，可堪重倚望乡楼。
悼亡,孤独,哭吴非熊（非熊有“今归转如客”之句）,徒云归是客，难道客如归。易篑僮先散，招魂谁可依。来惊春浪阔，去及柳条稀。迢递黄山路，程程入翠微。
思乡,想家,入山三首 其二,路出西林兴倍长，轻衫短盖入秋阳。层崖蔽日多清影，深谷迷人有异香。访古不辞穿绝磴，参禅直为遍诸方。此身似是辽东鹤，偶逐飞云到故乡。
思乡,想家,其二,老屋三分水，危楼一道虹。不妨官舍乐，略与故园同。榕叶喧秋雨，荷花韵晓风。南来筹所得，但觉避权工。
怀古,想家,上元怀古,倚云宫阙已平芜，东望连天到海隅。文物六朝兴废地，江山万里帝王都。只闻丞相夷三族，不见扁舟泛五湖。遥想永嘉南过日，洛阳风景尽归吴。
怀人,想家,舟泊龙湾寄孙仲衍,吴樯楚柂十年间，又度秦淮虎豹关。眼底故人成寂寞，梦中尘业负高闲。九州风雨东南会，七泽波涛日夜还。江上思君云路杳，掀篷愁对蒋陵山。
怀人,想家,寄乡友徐文辉,家林幽僻远尘阛，世事浮沉总不关。下榻有时延上客，东楼终日望西山。醉乡风月情偏好，静里乾坤意自閒。独我相思未相见，海天云树锁愁颜。
田园,想家,黄村塔院归途遇雨宿舟中,山行云气满萝衣，忽向黄村失翠微。自爱良朋五湖集，不妨夜雨一蓑归。身随鸥鸟眠俱稳，歌发阳春和更稀。剩有渔灯破清晓，苍烟白露共依依。
送别,想家,别旧山,旧伴同游尽却回，云中独宿守花开。自是去人身渐老，暮山流水任东来。
思乡,想家,湛编脩若水册封安南,圣朝荒服尽冠缨，岭外交南旧有名。文字不随言语别，道途长共海波平。一家两被周封命，六载三回汉使旌。天上玉堂非远别，故乡重慰倚门情。
战争,想家,塞下,鞍马连年出，关河万里赊。将军思报国，壮士耻还家。大漠春无草，天山雪作花。谁怜李都尉，白首没胡沙。
悼亡,哀伤,哭家瑶如姑苏太守 其一,乞麾四载地相连，解绶依栖更十年。无夕不衔看月斝，有时同载问花船。弟兄诗酒功名案，吴越溪山去住缘。黄鸟赋成人不见，夕阳横笛又悽然。
怀古,哀伤,彭城怀古,华发萧萧羁旅情，片帆冲雨过彭城。黄楼此日河声急，赤帝当年剑气横。魏阙自生千里草，长陵谁荐一杯羹。歌风台下休回首，惟有寒潮溯水明。
田园,喜悦,晚访斯远村坞,沿流出山来，度桥向城去。晃朗雨复晴，峥嵘岁云暮。闲常称心言，孰是得力句。坞静见高明，林深认幽趣。
思乡,想家,早春,小雪寒仍在，烟花意巳深。老侵长路鬓，春荡故园心。幸可追沂咏，何劳费越吟。微躬应自爱，莫作愧千金。
送别,喜悦,长乐亭留别,灞浐风烟函谷路，曾经几度别长安。昔时蹙促为迁客，今日从容自去官。优诏幸分四皓秩，祖筵惭继二疏欢。尘缨世网重重缚，回顾方知出得难。
山水,想家,游乾明分韵得山字,一从隽轨得追攀，日日江皋倒载还。贪向诸公论友义，未容老子忆家山。酒边鲸吸仍畴昔，笔底羊肠出险艰。莫便樽前话分袂，此心不与石俱顽。
闺怨,喜悦,宫词一百首（并序）（录五十首） 其二十八,盈盈红玉晚妆新，静倚菱花自写真。一片青霞生袜底，满宫传是洛妃神。
山水,喜悦,登白云山,乐事原因病得闲，烧香约伴共登山。蛟潜阴壑愁金锁，猿啸晴溪怨玉环。香积半藏青嶂里，梵声远出白云间。重来此地知何会，须记沿崖细菊斑。
思乡,想家,夔府舟中,江水滔滔去，春来景倍生。帆从天外落，人在镜中行。黄鸟含烟啭，青畴带雨耕。长途千里别，不尽故乡情。
田园,想家,七月十二日携儿侄西村观获示之以诗,人生须饱腹，农事其本根。安坐而取食，愧耻何可言。我曹蒙祖泽，以有此田园。儒衣吓乡里，道义未能敦。秋成属登稼，耞板响朝昏。间携小儿子，观获前山村。割把汗流体，打取兼劳烦。岂敢惜艰苦，颗粒天地恩。儿曹嗜果饵，且饭意不存。那知养命主，农夫尔宜尊。古人出躬耕，立功弥乾坤。游闲了一生，不如犬与豚。
送别,想家,天竺寺送坚上人归庐山,锡杖登高寺，香炉忆旧峰。偶来舟不系，忽去鸟无踪。岂要留离偈，宁劳动别容。与师俱是梦，梦里暂相逢。
思乡,想家,自秦入蜀道中绝句三首 其一,绿阴深处竹篱遮，也有红花映白花。却忆故乡卿相第，不及张三李四家。
思乡,想家,博平春日,春风淡淡酿轻寒，九十光阴已半残。记得故乡今上巳，画船箫鼓荐春盘。
思乡,想家,赠张子明奉使归维扬,幕府张佳士，乃是张公孙。华裾照秋水，彩笔辉朝暾。不作山泽癯，弓剑思高骞。东风紫骝马，白日薇花垣。草檄毡雪合，击楫江水浑。既殪豺与虎，复潜蛟与鼋。鲁连货无取，介子功不言。长揖谢上官，振袂归故园。扬子夜月棹，竹西春雨尊。于焉得真乐，暂尔忘尘喧。南山雾隐豹，北海风搏鹍。时哉奋高举，万里宾帝阍。
战争,想家,拟出塞,都护行边日，胡天雪正飞。朝传青海檄，暮解白登围。龙虎行韬略，风云入指挥。何当请长组，生系犬戎归。
思乡,想家,题扇 其一,五湖烟水绿生波，一叶扁舟鼓枻歌。遥想故园戎马后，千章乔木已无多。
思乡,想家,其三,玉皇高阁俯人寰，画栋丹梯静可攀。双阙参差连汉殿，千峰迢递接燕关。楼头秋色当杯堕，槛外晴云入座閒。松菊故园何处是，萧条三径未能还。
闺怨,想家,望夫石,妾心化石石不转，妾身化石石不移。身心与石若可转，千里万里夫当归。
怀人,想家,有怀诸会友,世路疏投分，天涯未了心。看云思往论，乘月谩闲吟。别久何年约，归期是处寻。江湖身万里，终是少知音。
思乡,想家,姚元白将还金陵同黎惟敬顾汝和汝所过访得秋字,恋别还今日，乡心不可留。浦帆千里月，江雨六朝秋。邀笛怀宵咏，鸣珂得昼游。无言分手易，尊酒更绸缪。
悼亡,孤独,哭坡山先生二首 其一,云衢不道亦多岐，落落长林鬓已丝。三事旧传丹扆疏，一官虚付赤城麾。于公阴德通金箓，贾傅才猷足帝师。怪我经春犹伏枕，既衰仍是哭君时。
思乡,想家,其二,新裁宝幕障平芜，折得杨枝插鬓无。此日故园风雨后，画船开满贺家湖。
咏物,想家,杜鹃,杜鹃花上杜鹃啼，自有归心似见机。人各有求难意合，何须勤苦劝人归。
怀人,想家,送郭彦辰如杭归省兼寄陆菊逸,白头亲老初为吏，青眼谁能定荐贤。浦口月明天似水，湖边云起屋如船。每逢李白酒必醉，此去陈蕃榻又悬。万一故人相问讯，南山射虎过年年。
田园,失意,甲申仲冬侍亲由行在所还毗陵舟泊村渚,日暮成孤泊，栖迟得小安。雪融沙觜露，云拂雁翎寒。过橹冰痕薄，通村水汊宽。诗情如废井，剩觉起微澜。
田园,想家,东村步归二首 其一,野渡霜风冷，茆檐夕照明。催科醉亭长，聚学老书生。山果纷丹漆，村醪任浊清。路回家忽近，柳外小桥横。
田园,想家,田家,柳阴荷锄归，豆荚未出土。呼儿夜饭牛，昨宵有微雨。
思乡,想家,兴济镇邸壁,日暮途长马足忙，孤村高树隐苍茫。河声直共秋声吼，酒气难浇夜气凉。星汉依依低野店，旌旗黯黯动沙场。明朝早起呼童仆，料理征衫向故乡。
咏物,恐惧,雪,我枕曲藉糟，女为彼玉雪。惊心京索旧，流徙此越绝。霏霏醉飞花，堂上烛勿灭。
思乡,哀伤,秋夜寄陆子和,揽衣步前除，白露被高桐。枝叶莽零落，大地回悲风。明月起夕愁，东壁鸣寒虫。四时一何速，天地无终穷。嗟彼客游子，终岁常飘蓬。十月寒无衣，薇藿腹不充。何事不归来，孤此青桂丛。欲寄尺素书，不见双飞鸿。
田园,孤独,丁卯初夏薄游梨里南去二里许日鸭阑泾东西两小村有天随桥架其上即鲁望斗鸭阑也感而有作,汾湖水接禊湖滨，复此烟波作隐沦。席帽仍为孤往客，莺花莫笑不归人。管宁久坐常穿榻，郭泰微行自垫巾。便拟天随桥畔住，药阑长傍鸭阑新。
怀人,想家,寄黎左严,登台问梅信，君有故人心。老作南州卧，愁连东海深。好风通语默，皦日慎飞沈。相约关前路，匡山且入林。
思乡,想家,次苏斋再来草元韵①十三首（读放翁清时有味是归来句志感）,清时有味是归来，几度风霜老大回。耐冷犹存三径菊，冲寒且看一庭梅。但将世态琴心淡，莫把人情剑气猜。好是故园森玉树，灵芝秀草又新栽。
战争,想家,塞上曲,黄云连白草，万里有无间。霜冷髑髅哭，天寒甲胄闲。马嘶经战地，雕认打围山。移戍腰金印，将军度玉关。
思乡,想家,吴都台东湖书屋八首 其一,梦想嘉鱼里，东湖有钓矶。遥闻精舍胜，似向故园归。礼乐摊黄卷，亭台坐翠微。曾经游息地，草木自光辉。
怀人,喜悦,金山同正之吉甫会宿作寄城中二三子,寺压苍厓势欲倾，欢然西度为谁兴。云随草树萦层岫，江浸楼台点万灯。坐久不知身寂寞，梦回犹觉气轩腾。思君城郭尘埃满，相逐寻閒亦未能。
怀人,思念,怀陈惟秦,相思一何深，相别一何久。条风吹蘼芜，新火钻榆柳。春光渐以阑，莫负尊中酒。
战争,想家,梦李白诵竹枝词三叠 其一,一声望帝花片飞，万里明妃雪打围。马上胡儿那解听，琵琶应道不如归。
思乡,想家,其十二,人寄天地间，官爵寄所寄。所寄本傥来，得丧亦常事。何哉浅丈夫，以此芥胸次。达人视为轻，譬彼摴蒲戏。役满须过更，代者乃未至。故乡隔太湖，一舸归甚易。秋高山骨露，始见松竹翠。依依古梅村，是中有深意。
思乡,想家,题恩州环翠堂,江郭杯堪避暑留，虚堂春引石龙幽。轩开面面云烟合，亭敞时时花树浮。湖海乡心关白社，天涯归兴寄沧洲。廿年姓字看题壁，荏苒流光忆旧游。
闺怨,想家,宫词二首 其一,晚凉风度玉池香，看尽归鸦入建章。妾貌不如莲样好，莫将明镜比寒塘。
怀人,思念,杭堇浦编修以诗寄越香次韵奉谢,云窗风味极深严，远致馀熏妙语兼。詹事可容评甲煎，鲁公未许续香奁。春宵几阁劳相忆，微雨房栊好细添。因有辟寒燕玉在，温黁肯为故人拈。
怀人,想家,次韵刘景文见寄,万里飘蓬失旧游，汴堤别去又三秋。朔风怅望心先去，夜月相瞻影独留。偶得篇章还自失，喜因文字会忘忧。几时樽俎追平昔，熟醉灵芝最上头。
悼亡,想家,哭张亨甫,尺素频从万里贻，吟成感事不胜悲。谁知绝塞开缄日，正是京门易箦时。狂态次公偏纵酒，鬼才长吉愧攻诗。修文定写平生志，犹诉苍苍塞漏卮。
田园,想家,集李绝句十八首 其十三 其十三 过柳青村,不知园圃是谁家，开尽无名草木花。今日倚阑添懊恼，人言落日是天涯。
思乡,想家,赠梁同年（介）,君家锦水边，我居浙江东。各在天一涯，芳尊偶相同。君方富青春，劲气吐长虹。我老志亦衰，倚麻愧蒿蓬。会合已踰月，周旋见高风。久客思故乡，归心各匆匆。赠君无别言，相期尽孤忠。
战争,哀伤,春日边思,劳歌倦行迈，长路改年华。野冻冰胶岸，风鸣马喷沙。夕烽标汉垒，宵月惨胡笳。谁念穷边戍，春来不见家。
思乡,想家,秋日怀亲,玉露沾花湿，金风入幕凉。天连秋水碧，山带晚烟苍。抚景嗟时序，怀亲忆故乡。倚阑凝伫久，心逐雁南翔。
怀人,思念,送友人之中州有怀同社并陈子其年,临觞送君发，正值榴花时。雨过风萧然，空江浪迟迟。行行君所经，冉冉予所历。若宿伊阳村，为望嵩山月。致我平生友，寄我一行书。相看成契阔，鬓发复何如？陈子未相识，相思亦已久。为我一问之，知有南村否？归云带雁飞，清霜点客衣。旦晚有题字，应报溪南扉。
思乡,孤独,春怀故园,春日怀故园，令我心反侧。路无百里遥，身有数年隔。青山绕白云，顷刻迷踪迹。而人亦如之，是为形所役。几何百年寿，营营无了日。仗剑对樽俎，斜阳无双戟。时歌游冶辞，共醉江南客。
思乡,想家,草堂成即事二首 其一,三年留滞江之南，归来故园寝亦甘。经理草堂唐宝应，耘锄荒径晋陶潜。寸心自昔似南八，双鬓只今如谢三。手栽杨柳既合抱，木尚如此人何堪。
悼亡,想家,哭孔信夫次去岁观伎韵君自遗书乞余铭墓,公子声高鲁庙堂，为余江水溯游长。石铭归托名千载，玉版前留墨数行。鵩臆恍知从物化，人情未可扣天阊。清樽急管同听处，依旧乌衣上玳梁。
战争,流泪,其九,结发为飞骑，相从霍冠军。征南诸将士，枯骨论功勋。
闺怨,愁绪,和宫怨二首 其一,凤吹声微别院深，碧桃花下倚沉吟。鸳鸯浴罢龙池煖，一派轻波带涌金。
怀人,思念,閒居书事寄逸人平上人,雨驱寒藓入衡门，颜子箪瓢近水濆。静话忽容幽鸟听，好诗长忌俗人闻。半帘松影和秋卷，一槛棋声与竹分。野客有情僧有意，相思时望过溪云。
闺怨,哀伤,元宫词（一百三首） 其四十二,憔悴花容只自知，番思娇小入宫时。经年不识东风面，蹙损春山为阿谁。
思乡,想家,寿仙游彭大尹母孺人八十,花县仙郎献绩归，故园因得寿慈闱。蟠桃花并宜男发，南极星连婺女辉。兰玉一庭春不老，星霜八帙世尤稀。更裁文锦三千丈，岁岁高堂换舞衣。
田园,愁绪,题苏村酒家亭,下马穿桥憩酒家，小溪清浅蘸桃花。红尘咫尺如相背，独坐幽亭对落霞。
闺怨,愁绪,春怨,玉砌绣青苔，花落香泥湿。下帘奏云和，春风复吹入。
送别,失意,送曲十少府,试发清秋兴，因为吴会吟。碧云敛海色，流水折江心。我有延陵剑，君无陆贾金。艰难此为别，惆怅一何深。
思乡,失意,春葺新居,江州司马日，忠州刺史时。栽松满后院，种柳荫前墀。彼皆非吾土，栽种尚忘疲。况兹是我宅，葺艺固其宜。平旦领仆使，乘春亲指挥。移花夹暖室，徙竹覆寒池。池水变绿色，池芳动清辉。寻芳弄水坐，尽日心熙熙。一物苟可适，万缘都若遗。设如宅门外，有事吾不知。
思乡,想家,歌风台,酒阑歌彻大风词，不是鸿门舞剑时。万里中原皆汉土，高王犹有故乡思。
怀人,思念,寄潘文叔,杨子江心水，可以共煮茶。鹤林招隐诗，不必问僧家。治中今如何，紬被听报衙。去年昆山阳，春岸醉桃花。今年玉溪上，蚤忙看缫车。相思无剩语，作字只攲斜。暑雨障炎日，薰风散馀霞。君颜想渥丹，我发亦已华。因诗一啸吟，尘间事如麻。
咏物,失意,咏马,伏枥蹉跎已半生，每逢加齿倍心惊。传书荒驿嘶风急，啮草空槽啸月明。一顾无人应自惜，千金有价向谁评。锦鞍今世夸雕饰，但据皮毛浪得名。
思乡,想家,乱后经电白县有怀故园,一夜搀抢落，东南乍息兵。黄云依旧垒，白骨委孤城。八口蛮烟路，千家野哭声。故园残月影，偏向马头明。
思乡,想家,其四,老去生涯只爱閒，为谁重趼入空山。敢从道上搥车壁，差喜门前溷抱关。寒雨倍催行脚泪，烽烟长翳望乡颜。直拚破戒谋深醉，沽酒何当月下还。
山水,恐惧,游徐四公子宅东园山池,侯家楼馆胜神仙，况尔烟峦四接连。平临绝壑疑无地，忽蹑危梯别有天。虬洞转深能暝昼，鱼波竞皱欲赪渊。支颐政尔耽幽赏，无柰笙歌引画筵。
咏物,怨恨,菊,菊花初抱叶，始见春光来。绿蓓今著花，又见秋风回。高天不容土，白日安可栽。一世如大疟，寒暑还相催。使我明镜匣，羞为苍颜开。流年可奈何，独有金螺杯。閒秋无丈尺，付与令剪裁。况兹佳节近，秋日宜楼台。菊花又密闹，烂若金缕堆。如何不自乐，行绕空徘徊。秋风不惜花，即见飞苍苔。惟此一樽酒，万事皆尘埃。
思乡,想家,寄赵永祥杨景通,退朝两袖带天香，时复凝思入故乡。白屋近来曾到否，素轩修竹长应长。
思乡,想家,其五,岁晚空山候，孤灯坐夜深。一声天外雁，惊断故园心。
山水,想家,登西塞山访张志和遗迹,晚登西塞山，翛然出林薄。诸峰自南来，兹岭独岝?。攀援上萝磴，翠微搆兰若。清梵悬香林，法鼓时间作。零雨飘岩阿，残云卧松阁。缅怀玄真子，雅志甘寂寞。云鸿入冥冥，孤飞避矰缴。风雨湖上归，浮名寄蓑箬。斯人邈千载，高风满寥廓。伊余慕肥遁，世故还束缚。名境虽盘桓，犹未谐宿诺。何时返初服，于焉此栖托。
思乡,想家,其四 竹,种竹官墙阴，经年但憔悴。故园新绿多，宿干转苍翠。
怀古,想家,分赋得馆娃宫送子吉编修归吴,馆娃宫中花蕊红，美人白纻娇春风。馆娃宫中烟草绿，蝴蝶双飞井栏宿。回首秾华能几时，羡君一舸逐鸱夷。五湖淼淼烟波阔，何处黄金铸范蠡。
思乡,想家,客中岁尽寓怀,江边摇落景萧疏，客里愁惊岁暗除。寒沼有冰胶破砚，晚窗无雪照残书。青窥柳眼迎春笑，粉妒梅容待腊舒。自叹新年归未得，故园桃李复何如。
战争,想家,闻讨倭兵回,阵云初散雪霏霏，万里铙歌奏凯归。徐市东来夷戍垒，庾关南下卷戎衣。瓜期不待征人喜，刍秣空馀战马肥。为报单于须款塞，倭奴今日已来威。
思乡,想家,其四,忽忆故园秋色好，商量结屋在河湄。瓮浮绿蚁篘新酒，庭种黄花补旧篱。一咏一觞真我事，不衫不履少人知。风尘憔悴心情减，说欲休官悔较迟。
战争,哀伤,送李给事元树奉使云中诸镇,琐闱朝下促飞旌，岁暮看君塞上行。戍角动人多苦调，戎衣走马半新兵。关开涿鹿云连树，路出蜚狐雪满城。计日楚才封事上，君王深见九边情。
思乡,想家,和马先生再叠前韵,连朝襆被冷凄凄，客屐湘江到浙西。长叹故园秋渐老，快逢诗伯句频携。回廊待月来僧梵，曲径看花听鸟啼。转盼雪霜应按候，调琴协瑟念山妻。
思乡,想家,秋日雨后同朱笥河学士宋小岩洗马曹竹虚中允褚筠心侍读集汪持斋阁学邸舍时谈及邓尉山桂华之盛故有落句,书局匆匆策马回，招要重到小蓬莱。半天雨势龙衔去，一片秋声雁带来。桑落肯辞今日醉，桂华应傍故园开。吴中风景资谈柄，促坐浑忘漏点催。
思乡,想家,其三,故园梦蝶记遗踪，祗与南城隔一重。孤岛今非畿内地，瀛洲古是海中峰。人间小劫魂无鹤，地下埋冤种有龙。儿女不知兴废事，山歌野哭尽情浓！
咏物,喜悦,雨,高柳参差间古槐，绿阴深处鹧鸪哀。东山一段云如墨，散作廉纤小雨来。
思乡,想家,其一百三十二,让叶劳薪插户前，人人都道是新年。故乡正作消寒会，兽炭红炉一九天。
怀人,失意,夏日独直寄萧侍御,宪台文法地，翰林清切司。鹰猜课野鹤，骥德责山麋。课责虽不同，同归非所宜。是以方寸内，忽忽暗相思。夏日独上直，日长何所为。澹然无他念，虚静是吾师。形委有事牵，心与无事期。中臆一以旷，外累都若遗。地贵身不觉，意闲境来随。但对松与竹，如在山中时。情性聊自适，吟咏偶成诗。此意非夫子，馀人多不知。
思乡,想家,和刘一能除夜韵,梅花送残腊，草色报新年。客梦鸡声里，乡心雁影边。发随时事改，酒为故人延。却忆沧江上，芦花隐钓船。
思乡,想家,寄二兄次韵,河堤见说筑宣房，客子归舟正渺茫。鸿雁一来传远信，平安千里报高堂。新知白社图应好，旧友青霄谊不忘。犹喜交游堪慰藉，乡心无奈白云翔。
怀古,失意,过贾谊宅,故宅荒凉倚碧岑，寒云漠漠迹难寻。书沈湘水情何极，鵩赋长沙怨已深。空馆无人啼鸟到，閒门有径碧苔侵。可怜前席今千载，惟有清猿自啸唫。
思乡,想家,郁林四月见荔,枫叶藏梅雨，新红缀绿何。乡心看汝在，旅食恨吾多。开国传枸酱，荒台指树陀。楚猿兼粤鸟，频唤奈如何。
思乡,想家,春日郊行杂感,回首频年意绪违，车尘道上感芳菲。东风懒送斜阳过，春意浓随野蝶飞。长路人行花后发，故园尘冷燕来稀。悬知白首严亲健，西望门闾未忍归。
思乡,想家,南山登高和周太守韵 其一,尘坱无端竟日侵，招提快与故人临。龙山事往成陈迹，莲社僧高识秽心。岭海此身千里外，故园回首五云深。何当棹却扁舟去，不问人间绂与簪。
怀人,思念,南昌寄梅冈张翁,毗陵笑语忆先游，烟月吴门几换秋。童稚趋庭今白发，风尘寄迹久沧洲。仲长乐志谁能那，方朔藏身岂自由。苦恨相思不相见，何时鸣鸟慰声求。
怀人,流泪,怀华天御,怀君秋夜尚湖边，明月微星照不眠。老去共悲双短鬓，穷来交剩一寒毡。即今衔石无精卫，终古啼花有杜鹃。回首任阳风雨棹，十年心事泪潸然。
战争,想家,其六,君王方北顾，万里动天诛。日月占兵气，风云识阵图。边隅休士久，将帅受恩殊。一取单于帐，嫖姚真丈夫。
山水,想家,九江道上望庐山,涉水厌风涛，回船怜酒宴。昏镫妥营魄，晨装指陵甸。辛苦宁殊途，转徙愧乘传。春原烟草齐，青青初眼见。生涯赴恢诡，山川接葱茜。林塘延鹭飞，杨柳迟莺啭。匡山忝顾予，并衡皆九面。灵峰摩天霄，晴霭飏如霰。穆穆舜巡邈，巍巍禹功奠。回此穷途悲，终惬幽栖恋。倏忽揖神君，弃置儒服贱。
思乡,想家,汤周山①,汤周二大仙，庐此得升天。风俗因兴庙，春秋不记年。锦云张紫盖，琴溜泻鸣泉。丹灶犹存鼎，仙花发故园。
山水,喜悦,登金山 其一,眼中帆影去如飞，槛外波光碧四围。南北胜游皆下此，乾坤高兴独凭危。中?水品清人骨，绝海风声振客衣。张祐有诗谁更续，留云亭畔倚斜晖。
思乡,想家,其四,尼山且欲九彝居，况我承先旧有庐。归国能无苏武节，望乡羞答李陵书！不堪困苦同笼鹤，亦厌奔波似磨驴。我信苍天应有眼，城门火岂及池鱼！
思乡,想家,西湖偶作,故园篱豆绽凉风，酒簿衣单古寺中。正恐秋声听不得，清霜禁杀络丝虫。
思乡,想家,人或问予云?旧隐尚无恙者赋一绝答之,瘦竹长松小径花，故园泉石锁烟霞。白云无恙青松老，依旧山中宰相家。
怀人,思念,江上寄丁校理昆季,望里烟生是子家，草堂应近脊令沙。江汀每恨无舟渡，野墅空怜有酒赊。半雨暮城风外雪，孤梅春动腊中花。相思尚隔前村远，独倚柴门数去鸦。
送别,想家,诗送玄静先生归广陵,默受王倪道，逾深尹喜师。欣同八景会，更叶九丹时。鸾鹤遥烟境，江山渺别思。当迁洞庭日，留念上京期。
怀人,哀伤,奉和永叔雨中见寄,泥涂后土未曾乾，骑马相过行路难。卧听鸡鸣知景晦，起逢花谢惜春残。银台幸阕连宵直，樽酒能谋尽日欢。红药苍苔虽寂寞，多情肯作旧游看。
思乡,想家,石门夜泊,驿路迢迢送夕阳，石门湾共泊连樯。买鱼人唤溪边棹，乞米僧归竹下房。枫叶经霜多自落，罗衣临水不胜凉。且沽尊酒浇离思，明日看山认故乡。
怀古,想家,咏史,楚汉分争辨士忧，东归那复割鸿沟。郑君立义不名藉，项伯胡颜肯姓刘。
田园,哀伤,游灵岩谒杜清献公读书处（今名杜家村）,欲飞神不住，未到眼先明。山岂过江好，心终背郭清。村名犹杜曲，相业自端平。再拜吾何敢，凄然愧后生。
闺怨,想家,采莲曲,岸中杨柳隰中莎，轻舟荡桨艳吴娥。纤纤翠带垂轻罗，繁花着人颜微酡。齐声一唱绿水歌，惊起鸳鸯冲素波，极浦风烟愁奈何。
思乡,想家,蜀锦屏,先生新辞白玉堂，晴昼衣锦还故乡。乡山草木被光耀，化作锦绣成文章。花神惊视不敢当，此花非我山中芳。初疑宠渥出秘阁，复道荣恩来奉常。云蒸雨湿春风重，至今犹自馀天香。愿将归院金莲炬，移近围屏照艳妆。
闺怨,思念,江南曲,遥天碧荡荡，远草绿愔愔。并作相思海，春来一样深。
思乡,想家,临湘李藻亭茂才避寇来华容以诗见投和其韵,秋声如雨落空庭，忽动哀弦未忍听。短鬓应从今夜白，寒镫犹作故乡青。归心引梦来还去，酒力输愁醉易醒。太息离踪无定所，江湖到处一浮萍。
山水,孤独,游禹门寺观瀑,好峰藏古寺，飞瀑下晴川。万籁此俱寂，千寻独自悬。殷雷松径里，转石禹门前。不是忘机客，相看亦冷然。
战争,想家,赠王郎,王郎胆气欲吞海，纵酒高阳三十载。千金不惜赠荆卿，双璧持将结朱亥。去年烽火警榆州，慷慨辞家赴远游。倒捲黄沙擒颉利，轻飞白羽落旄头。纵横豪气谁能惜，百战功高不收籍。貂裘弊尽还复来，却向秦楼夜吹笛。我劝王郎休叹嗟，应知人世有张华。吴钩本是连城价，莫使光芒蚀土花。
思乡,想家,为向伯恭题,向公天下士，慷慨有祖风。亦复对行殿，密议禆天聪。君臣意气合，每进尝从容。飘飘青云志，顾肯贪天功。荣涂拂衣归，安坐芗林中。作堂榜企疏，进退聊比踪。父老非故乡，何必囊金空。俗轨竞奔驰，世路方尚同。善为子孙谋，但务田园丰。伟哉此二子，遐举希冥鸿。富贵如浮云，声名压岱嵩。千载继者谁，我友向伯恭。
战争,想家,其二,黄河官路黑山程，羌笛横吹汉月明。漠北烽烟三里塞，陇西鼙鼓十年兵。燕鸿度塞寒无影，胡马行沙暗有声。后夜思君劳远梦，朔风吹过白登城。
思乡,想家,同卢明府早秋宴张郎中海亭,侧听弦歌宰，文书游夏徒。故园欣赏竹，为邑幸来苏。华省曾联事，仙舟复与俱。欲知临泛久，荷露渐成珠。
咏物,想家,梅花,琼瑶初绽岭头葩，蕊粉新妆姹女家。举世更谁怜洁白，痴心皆尽爱繁华。玄冥借与三冬景，谢氏输他六出花。结实和羹知有日，肯随羌笛落天涯。
思乡,想家,其三,南浦前年别，乡心逐去帆。谁怜亲骨肉，遽尔隔仙凡。望断重来约，愁看旧寄缄。茫茫身外事，何处问巫咸。
山水,想家,游西山,劳生何日出尘鞿，同上西山揽翠微。九曲亭前斜照落，万松岭外一僧归。江声浩浩鹤东去，槲叶萧萧风乱飞。名士英雄俱已矣，祇余禅榻静相依。
思乡,想家,寄成居竹黄舜臣 其一,岁月峥嵘春又来，归心遥在故园梅。十年厌见风尘恶，万事徒增耳目哀。大漠平铺沙雪去，远山直枕海云开。近怀欲报成夫子，强起题诗对酒杯。
思乡,想家,九日后买菊数种漫成二首 其一,小阁数丛菊，花时损俸钱。故园篱落下，秋色又经年。诗思劳相促，风尘好共怜。几枝镫下影，多在素琴边。
思乡,想家,赴京道中逢还乡友,我去君却归，相逢立途次。欲寄故乡书，先询上京事。
思乡,想家,所思,不是春来懒赋诗，赋诗偏动故乡思。苏公堤上看花日，西子湖头载酒时。三载不归生白发，几回曾梦倚乌皮。春风锦瑟遥怜汝，夜雨青灯独对谁。
思乡,想家,其二,久客思乡井，残躯怯岁年。家能常食粥，口固不言钱。铁补曾穿砚，韦联屡绝编。卧闻儿讲学，起坐失沉绵。
思乡,想家,春日即事,灯夕花朝都已过，石泉槐火又将新。故乡失业荆榛满，客子长饥雨雪频。底处桃源堪避世，何人橘里得藏身。朝家细核丁黄籍，食指虽多无绢银。
怀人,思念,重阳日怀罗夏官道源,亭台新构小湖西，节届重阳谁共跻。今雨暂为千里别，明年还许一尊携。秋英笑折盈头插，诗句新裁刻竹题。醉里相思何限意，隔林时听鹧鸪啼。
思乡,想家,戏赠鹤珊,托迹潜园宇宙宽，故乡岁月乐盘桓。使君疑是陶宏景，既爱山林更爱官。
怀古,愁绪,出钱塘门览古作 其一,驻马钱塘路，逢人说胜游。湖光吴苑晚，山色宋陵秋。岩桂密连寺，渚花高映楼。伤心六桥月，不照汴河洲。
怀人,失意,寄区用孺,一棹栖迟大海滨，桐江云色绕垂纶。青山乍饱閒中目，白石犹饥病后身。别去龙门无国士，归来鲋辙有波臣。故人藉甚甘泉畔，日醉玄都万树春。
思乡,想家,拟赠内南归,萍生无根蒂，聚散故不常。结缔水中荇，牵引随波浪。荇性有本根，行子念故乡。忆昔与子别，八九度星霜。誓同鸿与雁，北徂以随阳。一息在天涯，万里永相望。昨日寄书至，两载病喉疮。令我中情热，矧子讵能忘。别长苦会短，子独去踉蹡。岂无儿女情，歌竟长慨慷。
思乡,想家,江上春叹,腊月江上煖，南桥新柳枝。春风触处到，忆得故园时。终日不如意，出门何所之。从人觅颜色，自笑弱男儿。
田园,孤独,秋夜泊谢村,水上人家半掩门，寒鸦栖尽欲黄昏。孤舟问泊依红树，记得唐人咏谢村。
思乡,想家,城山,云雾成佳景，天明又几回。忽携诗句入，别放画图开。远树沉如立，行歌去似来。小舡冲雨过，高柳接湖栽。月自孤青月，台呼怪石台。故园无梦想，近拟筑岩隈。
咏物,想家,雪,六年守郡在天涯，冬暖无因见雪华。今日复看千里白，强怜寒色作诗誇。
怀古,哀伤,润州桥怀古,落日南徐晚，秋风北固遥。连冈横绕堞，溟海涨通潮。铁瓮钤三楚，金陵界六朝。江关吴后堑，军府晋时标。谢眺吟清句，桓伊弄洞箫。凄其河右子，俯仰润州桥。
怀人,想家,梁彭州归自道山溯流入峡以二诗见寄因次其韵 其一,首遇重华辟四门，郡符帅阃误蒙恩。路经滟滪少陵鬓，草梦池塘灵运魂。马运敢辞论水陆，兵储未暇议营屯。故人相见谈时事，耿耿胸中直气存。
思乡,想家,其六,故乡首重是文风，报国吾宗有伟功。墓下行人齐敛手，亟称前后二王公。
山水,恐惧,游普定寺次方伯周子建韵,坐阅残经久，兴亡一梦中。方塘澄水月，曲涧响松风。禅悟三乘妙，心虚万法空。我来幽兴发，吟对晚霞红。
田园,想家,秋夜自近村归,江头浩歌天宇宽，刺船归来清夜阑。女贞林黑月未上，姑恶声悲村已寒。不恨故交日零落，本知浮生难控抟。头童面槁更安往，莫问傍人君自看。
思乡,想家,入贵池逢张秀夫,风姿欣邂逅，彼此略寒暄。为客那知老，相看不忍言。湖鱼朝上市，驿鼠夜穿垣。共尔添贫病，攒眉说故园。
咏物,流泪,牡丹,九枝初拆御袍红，艳质煌煌日正中。曾对集英瞻衮冕，孤臣洒泪立东风。
山水,喜悦,观卢岩瀑布放歌,峰回绝壁鬼斧折，凿破天门天汉泄。干崖照耀挂长虹，飞流溅沫喷寒雪。须臾幽壑风飒飒，吹散游丝四面射。我欲剪之作罗裙，鲛人停梭依岚泣。危磴斑斑绣紫黛，蹑屐扪萝石龛在。洞花摇落点翠林，悬岩颠松皆生态。隐隐谷口处士庄，盈盈碧水洗石床。载酒酣歌兴未已，玉女峰头月吐芒。
思乡,想家,四月朔日休沐雨中,送春风雨苦潺潺，得告今朝免缀班。卧听鸠啼花落尽，此身如在故园间。
怀人,思念,病中怀王德辉,忆与故人分袂日，游鱼吹浪动新荷。一年又见黄花老，两地相思白发多。月落峰头霜满树，雨馀溪上水生波。知君囊底诗偏好，寄与茅斋敌病魔。
怀人,思念,寄戴松崖司寇,别后心旌镇日悬，相思还有梦相牵。江云渭树三千里，秋月春花十四年。懒散西藩甘豹隐，登庸南部喜莺迁。逢人未问调羹事，且寄峰头十丈莲。
怀人,喜悦,长句寄尚明学士,短褐沉潜不近名，只今长乐郑康成。酒中贤圣无多酌，琴里宫商一再行。翰墨放怀新水石，烽烟回首旧蓬瀛。四愁不为思君作，怀抱何因得暂平。
田园,哀伤,和郑先辈谢秩闲居寓书所怀,西风日夜吹，万木共离披。近甸新晴后，高人得意时。暂闲心亦泰，论道面难欺。把笔还诗债，将琴当酒资。蓝衫悬竹桁，乌帽挂松枝。名占文章重，官归谏宪迟。生涯贫帝里，公议到台司。室冷沾苔藓，门清绝路岐。莫言邻白屋，即贺立丹墀。岂虑尘埃久，云霄故有期。
思乡,想家,寒月吟 其一,夜起数山川，浩浩共月色。不知何山青，不知何川白。幽幽东南隅，似有偕隐宅。东南一以望，终恋杭州路。城里虽无家，城外却有墓。相期买一邱，毋远故乡故。而我屏见闻，而汝养幽素。舟行百里间，须见墓门树。南向发此言，恍欲双飞去。
战争,想家,饮马长城窟,日日风吹虏骑尘，年年饮马汉营人。千堆战骨那知主，万里枯沙不辨春。浴谷气寒愁坠指，断崖冰滑恐伤神。金鞍玉勒无颜色，泪满征衣怨暴秦。
田园,失意,村馆寒夜忽忽①不乐学古乐府当句对,将此愁来同彼恨，肯饶庾信让江淹。雪翻愁绪风牵怨，月恋山空人倚帘。昨夜梦垂今日泪，一机素胜十端缣。无烦言话谁能听，小叔狂来阿母严。
山水,哀伤,登司天台同李景山元复初分韵得色字,湫居厌纷厖，升高百忧失。河流耿微明，野烧还故碧。太行望中低，断处仍雪色。翠华天尺五，金城年万亿。美哉山河固，两有险与德。区区辽与金，铜驼几荆棘。开阖看烟云，兴废感今昔。所恨难久留，悲风晚来急。
思乡,想家,其三,明日青阳逼岁阑，绣衣聊得共跻攀。云铺鹤背浮金殿，风引猿声怨玉环。薄宦岂堪长作客，故乡惟有一登山。绳床睡暖梅花月，输与蒲庵老衲闲。
思乡,想家,和韩司谏叔夏乐谷五吟 竹枕,故乡清渭滨，一节取君子。相从大江南，展转秋风里。清慵笑玉便，傲兀胜隐几。屏山烟景媚，醉倒日高起。此君通昼夜，俗士乃轻鄙。愿言一奠枕，四海春睡美。铿铿孙子荆，未便洗吾耳。得意大槐宫，古今真梦尔。
闺怨,愁绪,还宫怨 其一,阿监初传唤故姬，六宫先已妒蛾眉。昭阳夜甃寒如水，元似增成奉帚时。
怀人,思念,题画寄栗二宣甫,少年折取杏花枝，曾共元方走马时。回首长安春色里，因君一为寄相思。
思乡,想家,风便示君时叔宜二弟,挂帆瞬息绝远水，行李逡巡临故乡。雨润棣棠千叶叶，云深鸿雁一行行。清吟未惬溪山胜，熟睡不知岐路长。邂逅此时同此乐，萱堂卮酒意难忘。
战争,想家,猿臂笛,三峡家山已隔生，一枝玉骨尚堪横。攀援远似穿云曲，吟啸高于喷竹声。栗叶霜黄天竺梦，梅花春老玉关情。伶伦且为相娱乐，谁问将军善射名。
思乡,想家,长沙分司竹桂橘三植皆南州高品感而有作时虞逆瑾见害三首 其一,两竿苍玉何年植，潇洒当轩伴寂寥。终日看来吟不足，有时倚处醉微销。影垂月下湘君佩，声咽风前秦女箫。彷佛故园池上见，不知身在五湖遥。
思乡,想家,代答,塞污锄蔓致蕃昌，草木怀君岂易忘。出为苍生施此手，他时宁使故园荒。
闺怨,哀伤,春闺曲,春衫斜捲越罗轻，女伴西园作队行。荡子不归三月暮，百花深处乱啼莺。
咏物,哀伤,题竹,此君标格最堪怜，几度相看思悄然。密叶风含声细细，高梢露裛色娟娟。影分枕簟疑无暑，润映琴书合并妍。我欲结君为密友，相将同到岁寒天。
怀古,失意,邺都怀古,昔时霸业何萧索，古木唯多鸟雀声。芳草自生宫殿处，牧童谁识帝王城。残春杨柳长川迥，落日蒹葭远水平。一望青山便惆怅，西陵无主月空明。
思乡,想家,其二,利锁名缰此幻身，故园一别五经春。而今乞得归来后，夜鹤朝猿不怨人。
思乡,想家,呈李之仪（癸酉二月赋）,淹卧疲筋快晓晴，屋头相报鹁鸪鸣。病侵老境可怜许，春入故园何似生。坐想兰亭通曲水，行闻上巳接清明。明年强健陪嘉集，定夺三觥赋不成。
思乡,想家,秋晚书怀,数点寒鸦日又西，转寒天色易凄迷。青山半出烟涵郭，红叶乱流霜满溪。半壁秋灯吟对影，故园夜雨梦扶犁。山人饱听农歌卧，但愿年丰谷价低。
思乡,想家,其二,一月逢初度，春蔬荐午餐。自怜同病鹤，人道是穷官。江水流空碧，梅花骨尚寒。故园兄弟满，此日定谁欢。
战争,想家,赠庞西达将军,十载屯田塞下闻，虬须燕颔气如云。帐留猛士皆降虏，剑是痴龙亦报君。银夏至今劳使者，玉门终古老将军。高秋较猎归残照，衰草黄榆散马群。
怀古,恐惧,咏史,麻衣力尽泣孤臣，回首江南草色新。独恨乾坤如许大，首阳无地可埋身。
思乡,想家,写怀,进耽朝市疑徇物，退爱皋原为洁身。遇主禹躬三过急，得师颜乐一瓢贫。世情似弈翻新局，牍案如麻积幻尘。白首抱官成底事，故园桑梓正萧森。
思乡,想家,至节日建州会詹士元,嗟予身百忧，佳节过倥偬。客愁随线增，归思与灰动。当年从子日，未觉百虑重。高堂绕床呼，一掷有馀勇。那知客天涯，相对寒骨耸。岁月曾几何，鬓丝今种种。忍饥山药煮，附煖地炉拥。深藏断还往，衰病脱拜拱。兴言望乡关，云物方郁滃。空馀相属意，杯酒久不捧。
思乡,想家,其三,一溪分百泉，一泉流十家。恶竹莽连云，古树横带沙。鱼子戏稻秧，凫雏唼荇花。信美非故乡，无由寄生涯。
山水,孤独,游径山,宝马香车客，披云谒上方。龙孙依竹长，雀舌散茶香。明月池犹在，灵鸡冢独荒。古碑苍藓合，都是宋文章。
田园,孤独,野村二首 其一,野村临水复依山，鹿柴蜗居镇日閒。妇女溪头浣衣出，儿童牛背唱歌还。年年黍陇常遗柄，夜夜柴扉不掩关。更喜秋来羊酪美，篘成新酿共酡颜。
怀人,想家,寄堵乐耕 其一,两地无千里，谁能忆旧游。李邕归北海，徐稚卧南州。月出微云敛，风来宿雨收。羡君双足健，独上水西楼。
田园,想家,春日田园杂兴,儿结蓑衣妇浣纱，暖风疏雨趱桑麻。金桃接种连花蕊，紫竹移根带笋芽。椎鼓踏歌朝祭社，卖薪挑菜晚回家。前村犬吠无他事，不是搜盐定榷茶。
战争,想家,副总兵马芳芳陷虏中十二年而归在虏中亦称为骁将,穹庐元以射雕称，一骑常先万马腾。意气肯甘胡地老，勋名终属汉坛登。斫残右臂方挥刃，殪尽追锋未释冰。归自虏中还破虏，古来名将亦谁曾。
田园,失意,江村同方山人子服过寒山寺访旭上人,旷适柴桑叟，栖迟萧寺邻。贫家春酒绿，细雨杏花新。澹虑全轻物，忘机不畏人。远公能好客，因尔得相亲。
怀古,失意,江南怀古,车书混一业无穷，井邑山川今古同。戊辰年向金陵过，惆怅闲吟忆庾公。
思乡,想家,中秋夕百花洲水亭玩月,西山吐孤月，愁向故乡看。柳岸露初白，荷湖香已残。岁时成恶抱，箫鼓警飞翰。弄影摩腰腹，空怜旧酒颜。
怀人,想家,舟中对酒怀陈子卿,横塘烟雨不胜愁，满目山川忆旧游。今夜一杯三白酒，犹疑同醉太湖舟。
思乡,想家,喜晤石城颜处士徵子即用颜望湖原韵却赠,世事都如负壑舟，爱群常是狎群鸥。坐无宏景三层阁，卧有元龙百尺楼。气夺驽骀徒恋栈，影回孤鹤欲横秋。伫看落叶西风起，一夜乡心满石头。
怀人,哀伤,和刘渊见寄,南国干戈积九年，四年相别最相怜。病看菱叶疑非我，饥啖松花似得仙。青鸟谩期春后到，白云不扫夜深眠。故人半在无消息，读罢君书倍怆然。
思乡,想家,故园,屋舍小山村，终然思故园。雨晴秋倚阁，月出夜开门。好景亦无改，远人空目存。梅花未消息，行矣晚何言。
思乡,想家,其二,花满江南莺乱啼，燕来新笋迸吴泥。每因送客乡心动，也拟归寻旧药溪。
思乡,想家,途中寒食,处处哭声悲，行人马亦迟。店闲无火日，村暖斫桑时。泣路同杨子，烧山忆介推。清明明日是，甘负故园期。
闺怨,喜悦,汉宫词,汉宫五月多南风，宫槐覆砌花阴浓。彤庭破晓瑞雾薄，宝槛茙葵迎日红。池面鸡头青蹙衄，菖蒲有花池水绿。殿阁风清白日长，五丝结綵献君王。汉皇年来新受箓，自篆天书辟邪毒。六宫此日多欢娱，就中何人恩宠殊。黄金钗横绛囊小，争带君王亲写符。
思乡,想家,其二,秋风来兮吹客裳，九龙冈边桂树香。我行海阳过江阳，广陵八月秋涛扬。秋涛雨来涨官阁，可怜不得还故乡，日上西陵看潮落。
思乡,想家,云间余清亭,徙倚官衙月正明，尚余寒柝在高城。空庭积水松阴乱，小阁张镫夜气清。剩有黄花随地满，那堪白发向秋生。故乡海味何曾减，残笑鲈鱼浪得名。
思乡,想家,花,今年轻作东风客，愁紫愁红满故园。邂逅妖娆成一笑，待归端有几枝存。
思乡,想家,呈九兄,我兄少有谪仙才，襟抱于今得好开。珠玉尽从谈次落，溪山浑入句中来。弦歌小邑徒劳尔，松菊故园安在哉。有客漂流无税驾，愿将高义挽春回。
悼亡,哀伤,哭履安先生,南国香兰不复生，人间难死是高名。呜呼表墓长留字，恸哭登台未绝声。寒起千枫飘白发，悲摩一鸟下苍冥。论交此日谁无恙，旧笛音中天地冰。
咏物,哀伤,云,英英大梁国，郁郁秘书台。碧落从龙起，青山触石来。官名光邃古，盖影耿轻埃。飞感高歌发，威加四海回。
战争,流泪,古塞曲,边烽久不息，戍鼓何鼟鼟。五月无青草，滂沱流断冰。胡儿昧形胜，汉骑恣凭陵。出号朔风起，受降沙垒崩。楼烦已纳款，天意□威棱。归佩封侯印，喧然世所称。
怀人,想家,寄汶上,大第未尝身一至，人猜巧宦我应非。弹冠不读先贤传，说剑休更短后衣。瘦马青袍三十载，故人朱毂几多违。功名富贵无能取，乱石清泉自忆归。
思乡,想家,新居,近搆行窝殊可爱，短篱蓬屋小窗纱。休言暂住非真宅，偶得安居即是家。雨过近移官寺竹，春来唯欠故园花。落成不待宾朋贺，新水铜瓶自煮茶。
怀古,愤怒,咏史,自古皆亡命，英雄岂异人。龙蟠忧有气，虎变患无身。孺子虽神智，圯桥且隐沦。箧中兵法在，端可灭强秦。
田园,哀伤,村馆自慰,浮生随寓即仙寰，大块罗吾几席间。花月半窗容我傲，图书满箧辟人删。迂疏每幸逢知己，名利无心尽等闲。兴到援琴歌一曲，不求流水与高山。
思乡,想家,和荅坐客,簪花不惜鬓毛斑，独惜花前得意难。风雨白衣怜客久，江山彩笔奉君欢。蛾眉拥雪玉人暖，仙掌擎秋金狄寒。是处西风著颜色，未应长向故园看。
思乡,想家,题赵云九大令（起鹏）锡麓归耕图四首 其一,浩然归去托微疴，自在高怀且放歌。江上莼鲈篱畔菊，故乡原胜异乡多。
悼亡,流泪,哭周院判①,雅道凄凉后，何情当此悲。斯人不易产，中寿岂难期。鵩兆将无验，鸡年竟莫支。心曾周晚末，目不瞑严慈。地有颜渊代，天无伯道知。负公兹一饯，西望涕洟垂。
思乡,恐惧,夏日可畏（一作丘为诗）,赫赫温风扇，炎炎夏日徂。火威驰迥野，畏景铄遥途。势矫翔阳翰，功分造化垆。禁城千品烛，黄道一轮孤。落照频空簟，馀晖卷夕梧。如何倦游子，中路独踟蹰。
战争,想家,嘉峪关登筹边楼时宁远查大将军入觐,金锁严关绝塞开，旅人乘兴上楼台。天山雪影浮空去，瀚海风声卷地来。揽辔平生微有志，筹边万里愧无才。遥闻戍鼓传呼急，内召将军拔马回。
思乡,想家,其二,乍见真堪乐，将归却可怜。乱山孤客影，斜日欲离天。别泪江亭上，乡心马首前。凄凉分手处，后会在何年？
怀人,想家,瑞鹧鸪 其一 京口有怀山中故人,暮年不赋短长词。和得渊明数首诗。君自不归归甚易，今犹未足足何时。偷闲定向山中老，此意须教鹤辈知。闻道只今秋水上，故人曾榜北山移。
思乡,想家,戊子除夕,前年此夕泊钱塘，去岁寒灯卧草堂。客路风霜閒亦扰，故乡诗酒病还狂。送穷漫学车船戏，逐疫新翻傀儡装。最喜家门尽强健，綵衣称庆醉椒觞。
怀人,想家,寄答林君勉二首 其一,公馀犹自赋离骚，况复怀人思正劳。白雪郢中推寡和，碧云海上望逾高。鹏程万里瞻风翼，雁字三山寄彩毫。别有知音求雅调，新声谁羡紫檀槽。
战争,想家,阅辽左边图（阁试）,边城万里开雄镇，百二关河拱帝京。牧马未容胡虏入，椎牛谁奋健儿情。天清瘴塞烽烟急，日落西山野戍横。正是圣明思颇牧，几人年少请长缨。
战争,想家,其二,驽马心犹壮，龙驹产不虚。吾衰今更去，汝病近何如。烽火淹鱼素，关山沓羽书。横门思一出，此意几踌躇。
怀古,想家,归途览咏古迹并追记百泉游事八首 其一,太行王屋是天关，吐出风云天地间。河内休誇盘谷胜，共城亦有石门山。
山水,失意,游桓山寺,水木通禅观，清游却忘还。风泉衣上落，鱼鸟镜中閒。绿发纵教变，青云未可攀。超然人境外，何必市朝间。
思乡,想家,其二,延伫不得去，行子辞故乡。明星在天端，晨夕互相望。我今辞子去，不知从何方。飘蓬追惊风，风发蓬益扬。
怀人,想家,寄王阁使①,忆醉离亭舞翠娥，举觞同听渭城歌。故人却出阳关见，愁问行云奈若何。
田园,孤独,中秋与袁方饮田家,今夕是何夕，桂花香满楼。金貂换美酒，玉笋照清秋。好月偏怜客，殊乡足散愁。主翁从笑骂，长判不封侯。
思乡,想家,其二十三,自昔周诗咏镐京，皋门重见拂龙旌。谁云东主西宾别，归故乡来弗送迎。
悼亡,想家,哭常理斋叠韵八绝 其一,昨梦依稀草阁中，故人欢笑昔年同。谁知杀贼精灵至，万里蓬飘认故丛。
山水,孤独,游小金山鳌峰寺,空门幽绝处，系艇一登临。壁削江浮玉，云垂地布金。断碑穿竹径，挥麈坐松阴。千载峨嵋客，回看出世心。
思乡,想家,游西湖（首句缺）,□□□□□□□，菰米蘋花似故乡。不是不归归未得，好风明月一思量。
田园,失意,畏吾村谒李文正公祠,耆耇摧将尽，貂珰煽未休。委蛇销炽焰，持重护清流。诗格开何李，忠谋补谢刘。灵祠香一瓣，惆怅暮云秋。
怀古,哀伤,吴宫怀古,香径长洲尽棘丛，奢云艳雨秖悲风。吴王事事须亡国，未必西施胜六宫。
思乡,想家,其二,自笑微官马骨高，十年霜鬓雪刁骚。长林丰草未适性，尖帽短靴安得豪。名宦真同一鸡肋，簿书空束两牛腰。故园清兴湖山里，归去经营一把茅。
悼亡,哀伤,哭张隐君,先令云亡日，君犹恸哭过。芝焚方自叹，薤露忽成歌。耆旧乡中少，交游梦里多。因之动凄楚，肠断更如何。
思乡,想家,閒园怀朱子,清秋云物趣，暮适閒园心。独见池边树，同栖烟外禽。露光微上叶，霜气暗疏林。远念羁游子，离居直至今。
思乡,想家,中秋将台玩月是日卢都阃为会,几度中秋月，皆从客里看。山川照齐鲁，南北聚衣冠。玉笛乡心远，金樽露气寒。人间此良夜，应共百年欢。
思乡,想家,临江军新岁呈王幼学监簿,梦说去年事，诗从昨夜吟。三杯新岁酒，千里故乡心。人共梅花老，愁连江水深。家书忽在眼，一纸直千金。
思乡,想家,宿何氏山居,日南气多燠，草树冬未黄。山行不山宿，爱君溪上堂。村居百事集，异书探石仓。香粳初脱杵，嘉鱼出寒塘。既觞复就奕，明月登我床。野田犬惊睡，每吠灯烛光。乃知静者意，所遇皆故乡。
思乡,想家,其六,眼看梅花愁更新，到头不似故园春。风前一片花飞落，节物匆匆更感人。
闺怨,愁绪,宫怨 其一,昨夜君王来，守宫辞残血。欢至方识愁，玉阶盻春月。
怀人,想家,寄李雨村（调元）,故人与我尚人閒，曾傍金羁玉笋班。地势风烟难蜀道，天涯云水各江关。偶将文笔传消息，竟谢簪缨孰往还。衰鬓不妨论事业，发挥潜德又诛奸。
怀人,想家,舟中怀彭诩,远汉落星稀，疏林驿火微。已知去国远，况与故人违。旅梦惊残叶，凉声到客衣。何时联画舫，同望楚云归。
咏物,想家,芭蕉,叶卷花红色未乾，乳莺啼断雨声寒。玉栏干畔宫帘侧，不似家林醉里看。
思乡,想家,怀郑蕃修,云流三更月，天馀几夕秋。呼童煎石髓，放眼上蓬楼。况有黄花对，安知白发羞。所嗟人异水，不向故园流。
思乡,想家,秋夜登阊门城楼,月白三吴晚，风清八月秋。芙蓉照江国，蟋蟀上城楼。海思飞云乱，乡心落叶愁。忽闻黄鹤笛，清夜重淹留。
思乡,想家,三月廿二日汾阳道上见梨花折得一枝口号,东风远到晋山迟，三月梨花始放时。雨里粉痕殊郑重，月中空色共迷离。待人雪夜寒无粟，骑马平明淡扫眉。九十春光故园外，乡心客眼寄琼枝。
思乡,想家,徐州度黄河酬舒观察,孔令离筵酌酒歌，风尘犹傍战场过。雁声颇共乡心远，春色偏于客路多。芒砀东来开钜鹿，昆崙西坼注黄河。临戎秉宪如君几，戏马台前兴若何。
田园,孤独,贾村三首 其三,涨河秋水日浑浑，独放扁舟过贾村。记得尘沙厌为客，初浮清汴出都门。
怀古,想家,伊阙怀古,妙境天然画亦难，客来凭眺酒杯宽。消沈王气三龛佛，浩荡诗情入节滩。伊水东流归洛汭，邙山北障少峰峦。平泉金谷俱陈迹，剩有名区得饱看。
思乡,想家,早发汾南,桥上车马发，桥南烟树开。青山斜不断，迢递故乡来。
田园,想家,次张嘉父闲居,有诗可以吟，何必拟李陵。有酒可以酌，何必慕伯伦。自吟复自酌，一笑睨白云。卷舒见吾道，聚散亦世情。老我一茅屋，萧萧山下村。种瓜有馀地，吾亦安吾贫。兴来即杖屦，孤往无与朋。晨出未启户，暮归或扣门。翛然脱尘鞅，无怀与大庭。所以轩冕贵，不移丘壑心。此意谁独识，千载一渊明。渊明不复作，视此壁上琴。
送别,哀伤,过东都别乐天二首① 其一,君应怪我留连久，我欲与君辞别难。白头徒侣渐稀少，明日恐君无此欢。
思乡,想家,舟晚,日日征桡傍水滨，离家渐远梦无因。乡心只对江南岸，隐隐秋山白屋贫。
思乡,想家,观涨怀欧阳文朝,自怜济世本非才，鞅掌长依楚水隈。春到故园新涨满，昔时兰桨共谁回。
山水,怨恨,游清凉寺,折简招邀出午城，东风淡荡布袍轻。高低山色催人醉，红白花枝照眼明。老脚步嫌僧寺浅，深杯衔傍镜池清。莫愁我马归来晚，天畔诸峰正弄晴。
山水,想家,登月山宝光寺,月地由来号月山，蜿蜒一径入云关。真成七宝光无定，消受三秋趣以閒。平野色含菁峭外，飞泉声在翠微间。心疑开士幽居处，欲辨残碑藓已斑。
田园,想家,祝尚于潘竹村偕过不值各以新诗见投奉荅一首,卅载风尘两鬓丝，得归翻悔挂冠迟。门无俗客閒何碍，里有耆年晚始知。衔袖方将修半刺，投名先已枉新诗。从今步屧母辞数，各趁腰轻脚健时。
思乡,想家,重阳,万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。
思乡,想家,张郎中梅园中（一作作）,绮席铺兰杜，珠盘折芰荷。故园留不住，应是恋弦歌。
思乡,孤独,其四,高枕衡漳十四春，尊前论旧各怜身。何当绛帐传经客，也是青门学圃人。一醉乡心时自起，五湖秋事未全贫。少微中夜应难辨，来日风尘碍角巾。
思乡,想家,墨梅四首 其一,生憎丹粉累幽姿，故着轻煤写瘦枝。还似故园江上影，半笼烟月在疏篱。
思乡,想家,谒仪则堂上方观听续撰释氏通鉴,平生方外朋，今识故乡僧。史有春秋笔，谈空大小乘。香厨朝饭面，古殿昼燃灯。归路烟芜外，斜阳下道陵。
思乡,想家,汴河解冻郭公域将行以诗奉寄,霜华一望银河道，闻说行舻犹未果。清旸想快东去情，未斩凝冰已先破。东邻空忆樽前佐，为谁更把金卮倒。汾阳远裔今有人，不见纤尘落幽抱。画梁燕子趁时归，故园莫放春光老。
思乡,想家,三明大师赠彻大德,存诗勾引未能休，閒即因吟到禦沟。故园别来杉桧老，旧山禅处水云秋。寒声渐细钟摇寺，夜色无穷月满楼。攀羡此情高且逸，平生辛苦未能酬。
闺怨,喜悦,宫词百首（第九十首第一句缺一字） 其七十七,戛云楼上定风盘，雀跃猿跳总不难。要对君王逞轻捷，御楼时拟上鸡竿。
怀人,怨恨,寄曾使君昭①,溪山杖策过山林，万竹千梅可慰心。已悟濠鱼真得计，未嫌郢曲谢知音。飞腾要路终无那，咫尺春风且细寻。诗自空青受山谷，到公探讨益精深。
思乡,想家,春日书怀次胡中翁,重帘风细雨波寒，乱后逢春尽笑欢。江渚有烟晴淡淡，乡山无雪翠盘盘。歌残白苧银屏曙，舞罢青萍锦带宽。西望故园归路近，满林桃李待君看。
山水,想家,游云谷山,朝从云中游，暮投云中宿。烟岚稍出没，冈峦相迤属。层标下奔峭，双窦惊腾瀑。朗月沉东峰，残晖在林木。迢迢浮云征，寥寥天宇肃。揽衣不遑寐，良夜欣秉烛。动极归有静，吾以观其复。天鸡奏晨曦，杖藜骋遐瞩。
怀人,思念,吴暮桥招游湖上喜晤陈柏堂兼怀吴谷人编修日下,佳客羸骖此暂停，喜从鸥鹭戏沙汀。飞腾壮志凭诗卷，辛苦衰年倩酒瓶。百顷烟光新涨碧，一冈松叶远山青。相思季重情多少，隔舫笙歌倚醉听。
思乡,想家,其三,片帆明日下长洲，今日分携浙水头。回首故乡犹更远，雁来红叶夕阳秋。
怀人,想家,寓泊郑圃寄献昌言舍人,旅食缁衣馆，飘蓬恍自迷。树横寒雾远，山隐古原低。愁暮空庭雀，惊晨别墅鸡。故人何处在，依约玉绳西。
思乡,想家,其三 过扬子江,燕南倦客江东去，一见澄江眼为开。红日远疑从地起，青山近欲傍人来。中流击楫空怀志，南国持衡独愧才。渐觉故乡风物近，十年一到思悠哉。
咏物,哀伤,雨,密云遂崇朝，飞雨洒高阁。萧瑟傍松檐，委迤带烟郭。坐来池水满，吟罢林花落。已知禾黍秋，不奈衣裳薄。
思乡,想家,书怀,关东客子去迟迟，飘泊炎荒两鬓丝。三楚楼台淹此日，五陵裘马想当时。春风草长淮阳路，落日云埋汉帝祠。回首故乡何处是，北山天际绿参差。
思乡,想家,其三,仙郎归省向番禺，送别长亭酒满壶。客路远随秋去雁，乡心偏切夜啼乌。已看泉下恩光满，犹喜庭前彩服趋。此日分携独南去，几时旋旆到天衢。
思乡,想家,其二,身似水中木，险夷惟所遭。不堪誇拙速，可复叹贤劳。雨脚三冬少，尘头一丈高。故乡何处是，南望首重搔。
闺怨,怨恨,闺怨篇 其一,寂寂青楼大道边，纷纷白雪绮窗前。池上鸳鸯不独自，帐中苏合还空然。屏风有意障明月，灯火无情照独眠。辽西水冻春应少，蓟北鸿来路几千。愿君关山及早度，念妾桃李片时妍。
怀人,思念,寄桐岑禅师（师居西洞庭，朱雪鸿将往访焉）,七十二峰青，如君亦翠屏。相思与春水，流满采香泾。有路迷烟雨，无心在杳冥。故人朱处士，应许叩禅扃。
思乡,想家,社日过东阿,长途犹旅食，谁与换春衣。榆社人初散，茅檐燕已归。河流经岸断，垄树入烟微。忽见南来雁，乡心相逐飞。
思乡,想家,螺山文丞相祠,千古兴亡恨，忠臣末运多。死难扶少帝，生不愧巍科。慷慨忧时策，峥嵘正气歌。黄冠故乡意，庙貌在山阿。
思乡,想家,渡江,万里银涛险，千寻铁锁横。雨抛飞沫溅，风急片帆轻。破浪男儿志，思家旅客情。故乡何处是，回首暮云平。
战争,恐惧,其二,一炬咸阳火，群飞京洛尘。自天来剑侠，无地立环人。囊射匈奴血，鞭麾小婢神。将军三十六，妖服尽黄巾。
思乡,想家,其二,望乡频倚仲宣楼，况复题诗送旧游。彩笔锦笺空写恨，红亭画舫不知愁。梦回落月蛩声夜，兴入西风雁影秋。若见玉堂王学士，为言重理钓鳌钩。
思乡,想家,阙题,一道春江枕驿楼，闻君此处泊行舟。花当粉槛人閒立，燕拂青蘋水漫流。芳草引归南国梦，和风吹起故园愁。馀今自是迷津者，为劝王孙莫远游。
思乡,想家,其六,玩花台在旧城西，台畔妆楼一径迷。为忆故园长不语，莫教花外乳鸦啼。
思乡,想家,暮春偶成,庭梧嫩绿与檐齐，弄影纱窗日欲西。正是乡心枨触处，杜鹃竟与尽情啼！
咏物,孤独,芭蕉,秋风鸣玉雨疏疏，嫩绿临窗半卷舒。似是相知慰牢落，朝来肯寄一缄书。
思乡,想家,九日思归,风雨度重九，萧然生暮愁。散金残菊卧，委翠古槐秋。别信迟来雁，乡心怯倚楼。好将今夜梦，飞越到芦沟。
怀古,失意,贾谊,措置由来有后先，运行无迹盍观天。色黄数五疑非急，此事知君正少年。
思乡,想家,旅次述怀,于役逢萧序，停鞍已夕舂。酒馀忘逆旅，湖外忆高踪。挂壁留残火，披衣候晓钟。故园今渐近，白岳有云封。
闺怨,流泪,秋闺怨,汉家新战胜，有信说平安。含泪亲刀尺，关山月正寒。
田园,想家,村中晚晴,雨止云光散，风收岚气侵。断虹穿涧远，返照入林深。野巷鸣归犊，高枝噪暮禽。村居无别乐，好静守初心。
怀人,哀伤,山庄怀雪湖一首（时雪湖丁母忧）,秋山无伴倍思君，倚杖前溪对夕曛。老恨皋鱼重泣血，閒怜子夏久离群。悲风入夜号林木，倦鸟归巢背岫云。孤负西堂明月夜，何时剪烛更论文。
思乡,想家,寒食,庭院轻寒新雨过，江城寒食野花飞。故园北望一千里，极目江枫客未归。
闺怨,哀伤,闺人赠远,日夕上高楼，云山一望秋。悠悠渡头水，空送往来舟。
怀人,想家,于鳞有重寄余兄弟作再答,客有将归金错刀，暮云寒色动江皋。故人知未驯龙性，小弟凭谁与凤毛。名尽酒狂差自若，病来诗态任儿曹。相闻不浅埙篪思，莫放阳春调转高。
战争,想家,勒兵行①,高台晓色明双旌，来看将军亲阅兵。甲光荧荧照秋水，阵行屡变随纵横。将军勇锐无坚敌，驰心已向伊吾北。好同诸将拥雕戈，净扫边尘早开国。重收京邑翠华西，却归宿卫听朝鸡。蓬莱宫深花柳暗，暧风轻动龙蛇旗。监丞健笔文中虎，须臾作歌继常武。是时剑佩共趋朝，何似勒兵誇练组。
怀人,思念,怀谭思重太常,东望相思泪欲流，尺书缄就寄无由。诗当穷巷何人辨，业有残篇只自雠。一片青山寒屋上，半村红杏老枝头。五湖城外陶家柳，雨后新巢几个鸠？
咏物,想家,杨花,有意纷纷挽落晖，无情衮衮傍人飞。莫教化作浮萍草，流向天涯忘却归。
思乡,想家,余伯畴归浙东简郡守王居敬,四明游客住京都，旅舍青灯照影孤。家信十年黄耳犬，乡心一夜白头乌。却携长铗辞金水，直挂轻帆到鉴湖。为问蠡吾王太守，别来安稳有书无。
怀人,想家,答吴明卿登梁城见寄,梁园风日值高秋，楚客心悲独上楼。远道莫传青玉案，故人偏解紫貂裘。层城画角尘沙起，四野清砧草木愁。何事马卿游已倦，只缘词赋尚淹留。
思乡,想家,戊辰生日,生还淹迹倚荒庐，懒散经秋赋索居。双泪弟兄挥酒日，寸心关陇望乡馀。腊晴柳日辉辉动，春逼河冰滚滚虚。三十七年吾底事，弹歌不为食无鱼。
思乡,想家,企喻歌 其一,男儿自言彊，出门思故乡。陇水流离下，泪落铁裲裆。
怀人,哀伤,寄于鳞,日夕思君子，遘会何由期。山泽阻且修，念隔难克偕。未见致款曲，亮由心相知。相知不相见，悠悠使我悲。旷若怀古人，千载与我暌。古人虽云远，讵令欢爱携。愿言结兰芳，卒岁永御之。来章倘不乏，应慰长渴饥。
思乡,想家,冬夜,耿耿兰缸暗，沈沈夜气清。梦回残漏永，月在半窗明。乡思兼愁思，砧声复雁声。故园归路杳，何日慰离情。
战争,想家,其七,送郎莫过琵琶洲，琵琶本出韩凭愁。妾自有心防触着，那知郎意在东流。
战争,流泪,琵琶亭,系舟琵琶秋水深，夜静不闻琵琶音。往来多少商妇怨，世无司马谁沾襟。
田园,失意,病起游近村,老人摧颓绝造请，门设常关草生径。一年三百六十日，三百五十九日病。一日不病出忘归，绕村处处扣柴扉。水东溪友新酒熟，舍北园公菰菜肥。平生养气心不动，黜陟虽闻了如梦。从今病愈即相寻，共听糟床滴春瓮。
怀古,失意,其六十一 ①贾谊,谇言取箕帚，德色借耰锄。不是贾年少，还能痛哭无。
咏物,想家,马,十二天闲立仗齐，何来龙种大宛西。即教得遇雄才主，不少黄金铸袅蹄。
田园,愁绪,村居,独坐孤村日日风，土阶茅舍乱堆红。不知旧院深居地，凉叶幽花剩几丛。
思乡,想家,题画,竹树萧萧带夕阳，无边秋意满潇湘。雁声忽起黄芦岸，多少征人忆故乡。
思乡,想家,五鼓赴太社腊祭,霜寒裂屋瓦，月白射坊门。病骨愁看影，孤吟怯断魂。饥鹰掣羁绁，老马伏车辕。不奈清宵梦，残芜满故园。
思乡,想家,寒食病起二绝 其一,桃花落后燕双飞，三度清明换客衣。犹有江南故乡梦，起寻杨柳插朱扉。
思乡,想家,闻雁忆弟子培,秋雨千峰散，寒云万里开。不知天际雁，几日故园来。
山水,想家,游城南次韵陈玉峰,市桥水断绿交加，簇骑隃寻处士家。坐听虫声行木叶，卧看云影落檐花。清晨采露筠笼重，薄暮沽春乌帽斜。一径寒英端手种，好烹晴绿代煎茶。
悼亡,孤独,哭苗垂（一作李端诗）,旧友无由见，孤坟草欲长。月斜邻笛尽，车马出山阳。
思乡,想家,余绍宋求题梁格庄会葬图（梁星海葬处）,梁墓还依梁格庄，一时临穴比三良。人生死所真难觅，未许青山恋故乡。
咏物,孤独,梅,孤根春意动，忽放八九花。莫将稀疏看，清香浩无涯。
山水,恐惧,登云居山二首 其一,贪清不自爱，历历疏远目。缅怀云居胜，驾言陟层曲。樛枓遁斧斤，岐径积朴樕。云栈纷当心，不敢轻落足。扪枯骤战兢，披荆逾匍匐。尪羸无奈何，况复迷浚谷。虽无夔莘警，讵测蜒蚿伏。少焉青霞深，转思白日速。山海信伟观，何以慰彳亍。我行孰驱迫，自致穷途哭。伯阳不出门，世路了如烛。愿昭篯子诫，或免华山辱。
思乡,想家,观会稽图,良使求图籍，工人巧思饶。全移会稽郡，不散浙江潮。夏禹犹卑室，秦皇尚断桥。宛然山水趣，谁道故乡遥。
战争,失意,御宴送李宣徽（昭亮）知真定府口号,匈奴旧畏李将军，今日重来几代孙。旗尾飘扬山烧裂，马啼腾踏塞尘昏。降王稽颡朝南阙，天子垂衣御北门。幕府事闲刁斗静，碧潭佳景日开樽。
怀古,失意,其六 贾谊,汉庭来雒少，宣室动馀丰。琅琅礼乐器，苍璧间璜琮。酬知长太息，尽出治安胸。诸臣微不足，帝欲敛其锋。长沙非赐玦，怀沙岂堪从。如何终哭泣，以继汨罗踪。千年悲屈贾，独使二怀逢。空留鵩鸟赋，永作大钧镛。
思乡,想家,其八,从军二十年，岁月忽已久。百战幸不死，朱颜成老丑。王事尚纷纭，故乡空转首。千人万人中，谁人无父母。
怀人,思念,夜怀王校书,灯暗独吟余，疏桐月满除。虫寒初入户，鼠饿欲侵书。河汉三更望，江湖两地居。相思无去梦，今夜恨何如。
悼亡,流泪,哭喻子乾,数口西悲蜀道难，一骢五马旧相看。风传天上春光近，月堕云间海气寒。事志已脩千里郡，功名俄盖百年棺。惟馀南省相知意，独取焦桐忍泪弹。
怀人,思念,怀郑性之,别去无消息，相思空断魂。中原多侠客，谁是孟尝门。
战争,孤独,送刘博士从征交趾并贻梁御史邓主簿,沛中才子容台客，半世经行遍南北。去年随驾猎长杨，今岁从征破残贼。从征还得侍青油，中军帐前参密谋。盾上频看草文檄，军前屡见获俘酋。梁侯邓簿皆同调，对酒筵开能谑笑。綵笔宵成露布辞，紫泥晓下班师诏。论功大将画麒麟，先数风流幕下宾。豸冠行拜劳还宠，乌府仍称献纳臣。
思乡,想家,其五,舟子行舟缓，淹留十月程。人心谁会意，王事我关情。风暖江波定，云晴浦月生。故乡何处是，迢递望徽城。
思乡,想家,邱坡三刘任远区天功诸子以社事推赋谢并寄,才疏不敢问鸡坛，留得孤心待岁寒。高咏欲从何地寄，枯桐能向几人弹。溪深两岸禽声啭，日落千山树影残。却喜钓台新有约，故园归去把渔竿。
田园,喜悦,田家咏 其一,久矣居畎亩，邈如遗世人。地静习虽陋，野意还自真。怡怡晨夕间，言笑谐四邻。有作相告戒，鸟鸣知及春。犁锄假筋力，竭劳供有身。身在劳何息，顾莫养精神。服气能代粒，希仙渺无津。家业信难易，乐以充尧民。
田园,想家,题李商叟半村壁,一径苍苔合，连年不出门。风高松有韵，溪满石无痕。不自知名重，令人觉道尊。更忧徵诏至，移室向深村。
怀人,思念,寄倪隐君元镇,名落人间四十年，绿蓑细雨自江天。寒池蕉雪诗人画，午榻茶烟病叟禅。四面荒山高阁外，两株疏柳旧庄前。相思不及鸥飞去，空恨风波滞酒船。
怀古,失意,长沙怀古,孤城独上思徘徊，何似人间苦弃材。寂寞湘南烟雨里，贾生还吊屈生来。
思乡,想家,赠致政叶郎中,老挂朝冠息故园，国人同叹仲翁贤。心惭白首恋三署，意与赤松均大年。玉树承风荣紫闼，史臣书美耀青编。他时就问朝廷策，还见公卿语邓先。
战争,想家,明妃出塞二首 其一,万里胡沙月暗天，琵琶声断玉关前。解环羞寄征边将，为结君王再世缘。
山水,失意,登吴城山望湖亭,迁客登临暂舣船，吴山绝顶出风烟。豫章南去帆冲雨，彭蠡西来浪接天。高士置刍思孺子，华亭留句忆坡仙。当时石砮今何在，空向神祠一惘然。
思乡,想家,秋庭,秋庭在夕凉，屋角微风飏。叶脱鸟惊散，月来花与翔。茶烟穿绮井，入语出新簧。醉里闻吴咏，翻疑梦故乡。
田园,想家,田家杂咏十二首 其一,菜甲将花一剪新，雨馀绿野辄周巡。烟林莺啭喜求友，香会蝉联重报亲。纸扎鸢鱼稚子巧，池苏螺蛤妇人仁。乡闾自古鲜文物，推大蓬蒿也有因。
思乡,想家,天章俞待制挽诗三首 其一,材与时相会，声华孰可攀。东堂升秘籍，内阁叙清班。馀庆千年远，浮生一梦还。故乡闻讣日，云黯四明山。
怀人,思念,嘉兴寄王昌言学正,去年相别雁来初，今日相思柳拂渠。对酒放歌难再得，登高作赋近何如。黄华烨烨轻烟里，碧草油油小雨馀。欲棹扁舟寻逸少，为愁妨写换鹅书。
怀人,思念,寄张绍和,千年碣石有高坛，爽气遥临易水寒。尔自只轮当大队，予从下厩佐雕鞍。尊前剑解龙声切，雪后书迟雁影单。珍重斯文期砥砺，相思何独慰加餐。
山水,想家,望龟山二首 其一,淮上风高寒日西，龟山岭下白云归。游人苦憾日已晚，青山自与云为期。轻舟渔子犯烟去，照水白鸥窥影飞。人间不作逍遥客，老去尘埃空满衣。
山水,想家,游海珠寺谒李忠简公祠 其一,一洗中流万斛尘，清风高捲绛帏春。时危不避牵裾疏，宋末犹存报主身。剩有勋名归太史，长留灯火荐芳萍。菊坡门下推多士，衣钵如公有几人。
思乡,想家,其二,枢星光带赤城霞，山月寒随碧海槎。宥府早看宾入幕，故乡重喜客还家。晓营独跨青丝骑，夜屋重吟绛烛花。当世正须文与武，皇都不日听宣麻。
思乡,想家,西斋不寐三首（八月二十二日夜五更） 其一,夜卧户不闭，夫岂无窥觎。偷儿定知我，空室一物无。向来穷太守，解官五载馀。小儿近挈累，故乡已宁居。弃屋俟买□，竣事将届途。囊中米几斗，案上数帙书。弊衣及破褐，载之不盈车。饥寒久安命，不寐何所谟。攲枕背暗灯，自笑如鳏鱼。早知事乃尔，曷不倾我壶。
思乡,想家,题乡友胡士文所藏小景,十年不见故园春，画里题诗半古人。老去风流浑减尽，东风花鸟易伤神。
思乡,想家,和胡督学伯贤旅邸对月见寄,车马遥从宛洛来，又携清赏上燕台。南溟烽火侵云出，北阙寒光冒雪开。留滞金门惭报主，艰危麟阁正须才。天涯欲写思乡恨，清夜南楼许重陪。
悼亡,哀伤,哭子点,五岁养育恩，一朝随埃尘。琅琅读书声，在耳犹如新。哽哽临绝言，唤爷眉屡颦。永痛卑栖邑，医脉非良真。微疾遽夭殇，吾家失麒麟。嗥天天莫知，拊地地不闻。泪迸睛欲枯，肠断鼻愈辛。汝卧长夜台，我孤大梦身。后嗣复谁望，有车已摧轮。佳雏堕危巢，异芳零短春。黄泉无白日，青冢多愁云。哀弦写悲歌，吊汝冥漠魂。
悼亡,流泪,哭王默斋先生,驾驻羊城日，筵开雀舫时。披襟增慷慨，晞发笑支离。业慕夔龙盛，才追贾董奇。哲人胡遽逝，吾道重堪悲。洒泪闻蒿里，羞蘋奠楚辞。枫林遥引望，三叹有馀思。
思乡,想家,元日述怀,锡宴归来静掩扉，卧看初日转斜晖。避喧不欲轮蹄驻，得食从教鸟雀飞。远道冰霜情脉脉，故园梅柳思依依。新年祝愿无他事，惟乞皇恩早赐归。
田园,想家,涿州楼桑村先主庙,孤村缥缈见灵祠，废宅苍茫失故基。蜀鬼夜还风满盖，涿人朝祭雨沾旗。玺文定复归寒水，桑影犹疑覆短篱。终古乡闾有遗恨，衣冠空想汉威仪。
思乡,想家,其二,十月霜风落木残，还家结束下桑乾。乱书数卷牛腰重，细雨千峰雁阵寒。日数归期过小雪，文移肆骂是微官。故园酒熟河鱼美，准拟亲闱荐岁盘。
田园,喜悦,闲居和云屋道士,一樽聊共此时心，文字追随落醉吟。仙子楼台脩竹外，行人冠盖画桥阴。一年芳草东风老，五月空江夜雨深。且作兰亭欢喜集，更论谁后又谁今。
战争,失意,其三,兰池笠毂旧声名，一眚何尝替孟明。军政才闻诛后至，将星忽报落前营。九龙移仗边风急，双鹘横霄塞草平。可惜希文穷塞主，长天落日闭孤城。
咏物,哀伤,燕,最爱堂前燕，高飞忽复低。趁风穿柳絮，冒雨掠花泥。帘影朝双舞，梁尘晚并栖。绿窗离思切，肠断各东西。
思乡,想家,其二,粤吟才罢复黔吟，此地离情黯更深。好似少陵夔府咏，孤城落日故园心。
思乡,想家,春日书怀,静倚晴窗笑此生，出游归隐两无成。故园小作三春梦，倦翼长垂万里情。庭树欲红闻鸟闹，郊原新绿见人耕。湖山旧友如相问，只向梅花说姓名。
思乡,想家,曾子开示诗再用前韵,川滔海积岁月久，书秃十毫未停手。昔人四十夸专城，公佩黄金来帝右。当年逸足起江西，时辈共喜星之斗。荣华未满众所望，天启叔季侍清光。莫言昼锦归故乡，莫对秋雁思南翔，且登金门上玉堂。
思乡,想家,仿昭代诸家体三十八首 二十六 于阁学慎行 其二十六 纪赐,龙胎密孕御园春，蔬署寻芳剥锦鳞。天诏正如裁玉版，臣心未敢拟霜筠。中宵酒醒香生颊，缓火羹清玉点唇。肉食承恩沾凤实，秋风忍忆故乡莼。
思乡,想家,大寒雨,阴雨先晨作大寒，东归道路恐难乾。故园梅树花开未，犹拟春前十日看。
怀人,思念,寄薛膺昆季,楚山清洛两无期，梦里春风玉树枝。何况芙蓉楼上客，海门江月亦相思。
田园,哀伤,闲居杂言集陶三十首并序 其二十四,遥遥从羁役，前涂当几许。去去欲何之，杨朱所以止。
思乡,想家,寄赵著作,有客东来为我言，诏书传已下修门。幡然要识朝廷意，易此方明父子恩。物望祇今谁得似，道行宁负夙心存。公其大作斯民庇，我亦耕桑安故园。
田园,想家,潇湘八景 其五 渔村落照,目断青帘在水湄，临风漠漠映斜晖。渔郎笑傲芦花里，乘兴回家何处归。
思乡,想家,秋兴,故园东望海西头，幽事长怀九月秋。竹几山明浑见画，槽床酒熟不知愁。霜寒粳稻肥黄蟹，水净芙蓉映白鸥。随分耕渔聊自适，无端垂老向延州。
悼亡,惊讶,哭王都宪汝言,未尽平生已盖棺，中丞风采豸为冠。君臣药笼诸藩小，江汉戎衣六月寒。岁月几何惊世短，风尘如此叹才难。旧游却忆钱塘上，泪满遗书不忍看。
战争,想家,古路,我生倦行路，此行欣不辞。我岂与人异，厌闲乐驱驰。王事当有行，忘身那自知。闽盗入吾部，梅川作潢池。白羽飞赤囊，碧油走红旗。履霜戒不早，蔓草要勿滋。士皆冲冠怒，人挟报国私。我行梅始花，我归柳应丝。会当挥蝥弧，一笑封鲸鲵。休愁荦确路，即赋竞病诗。
思乡,想家,沅州道中,乱山盘错入沅州，瘴雨蛮烟动客愁。回首燕南家万里，斜阳谁倚故园楼。
咏物,怨恨,雨,漠漠云笼阁，霏霏雨拂檐。弹琴弦半缓，收扇墨多黏。古础方花润，高枝坠果甜。此心无俗虑，屋漏亦何嫌。
思乡,想家,归德途中作,小暌东道又经年，指望乡关路一千。春后马蹄莎草晕，晓凉人影麦苗烟。故山云树随天远，长道风车驾梦还。六十日来浑未省，江南荷叶已田田。
思乡,想家,寄裕之二首 其一,汩没兵尘满鬓霜，买邻心乐古清凉。閒陪老秀春行脚，闷欠臞元夜对床。正欲脱身求兔窟，谁能随世转羊肠。南阳未比嵩阳好，满眼交游即故乡。
咏物,怨恨,海棠,渊才含恨亦含讥，独羡昌州一种稀。欲碾沉檀和清露，千林随处散香霏。
思乡,想家,九日风雨西湖泛舟同曹秋岳,湖心急雨一天愁，无计登高独上楼。北海樽开谁泛宅，西溪客到傍轻鸥。乱山欲落新封叶，逆浪难翻老钓舟。却忆金台同对菊，几人能得故园秋。
思乡,想家,十六夜小斋待月元白约卿同赋,东来车骑访幽栖，共待清光手重携。九市烟尘人境外，万家砧杵帝城西。黄山远见宫槐直，紫阁平临海树低。何事天涯问圆缺，故园应待尺书题。
思乡,想家,和韵答石门一首,病骨自惭搔白首，崇班何幸簉丹墀。掇英曾喜纫兰佩，视草重来共砚池。怅望乡关情独远，回瞻天阙步仍迟。致君尧舜今相付，我已无能答圣慈。
山水,哀伤,游禅觉寺,策杖寻幽径转深，禅关春意问啼禽。劳人山色偏多怨，留客溪声似有心。扫石争题苔断壁，倾樽直待月穿林。疏狂到处堪存迹，明日重来过北岑。
思乡,想家,悟后,扫除烦恼即清凉，看淡荣华忆故乡。爱网解时疑网脱，尘缘悟后道缘长。篆纹成字天然势，茶味回甘自在香。欲唤梦中人早醒，拾薪先为煮黄粱。
闺怨,想家,宫词 其六十一,珠帘十二捲金钩，万里无云桂魄浮。嘈杂笙箫半天响，瑶津亭上赏中秋。
悼亡,想家,哭林翼甫,闻汝风流尽，青春重可哀。江湖愁里隔，形影梦中回。片玉埋秋草，孤琴掩夜台。天涯交谊在，无计奠椒杯。
思乡,想家,春夕言怀寄故里诸君,春风孤馆已忘名，伴我萧然只短檠。一卷书残成一笑，三杯酒醉恰三更。虚窗月影听鸡唱，故园梅花入梦清。寄语同人归未得，试看晴日柳烟轻。
怀人,思念,寄蔡渔村 其一,两年江馆得相亲，俄复荷衣染市尘。几度相思更相羡，清风明月属閒人。
怀人,孤独,山斋病起忆亡姊,涧响当宵定，岚光入户深。馀云泛幽石，碎露满疏林。竹院弹棋断，松房沸药闻。重泉埋玉客，谁识正思君。
思乡,想家,客中,黄叶无端绕树鸣，寒镫独抱故园情。经秋客梦俱乡梦，将晓风声似雨声。几处湖山成浪迹，十年辛苦误时名。由来骨肉人间重，却比鸿毛一样轻。
思乡,想家,饮邓希父博士斋中,故园烟树忆论文，短褐狂歌此对君。碣石谈天看汝在，都门击筑傍谁闻。清斋帘色残春草，小苑莺声过夏云。为问玄成谁载酒，诸生经术起河汾。
山水,孤独,游上方山,鸦飞红树报秋晴，人在荆关画里行。半日闲为尘外客，十年心契此山名。蜂窠僧舍围岩住，螺髻云梯叠石成。绝顶茅庵游不到，天风吹下转经声。
思乡,孤独,宿七里砻,明月孤舟夜，清江七里砻。谁怜远游子，寂寞卧秋风。
怀古,愁绪,奉和袭美馆娃宫怀古次韵,镂楣消落濯春雨，苍翠无言空断崖。草碧未能忘帝女，燕轻犹自识宫钗。江山祗有愁容在，剑佩应和愧色埋。赖在伍员骚思少，吴王才免似荆怀。
田园,想家,代村中老人答,京洛风尘后，村乡烟火稀。少年曾失所，衰暮欲何依。夜静临江哭，天寒踏雪归。时清应不见，言罢泪盈衣。
思乡,喜悦,冬日往虞山作,故乡谁不怀，名山矧余慕。一为尘迹牵，遂阔赏心晤。偶值芳岁阑，遥泛沧洲趣。澄江带馀霞，丹壑收残雾。严霜委野草，寒飙振皋树。指迷寻旧踪，流盼成新寓。鱼乐愧渊沈，鸿冥羡云骛。归来徒是今，履往怅非素。
思乡,想家,黄鹤楼图为岑知府题,黄鹤高楼迹已芜，谁传景象入斯图。仙人一去世莫识，黄鹤不来谁为呼。鄂渚春回湘树匝，洞庭云尽楚山孤。题诗独羡崔夫子，对景思乡信不无。
思乡,想家,閒居,已谢市中喧，巾车返故园。讵云藜藿美，聊免愧盘飧。落日沙边岸，疏烟野外村。不须谈至理，事简道应存。
田园,哀伤,客居多暇步过田家,客寄无生事，乘閒到水东。风和禽语乐，日暖土膏融。田父称家有，行人自屡空。殷勤留我饭，怜我不为农。
战争,恐惧,送王侍御伯祯,关西王郎气无敌，手持白简回霜色。都市惊呼铁?骢，殿头捧下团龙敕。此行暂作南畿使，三辅秋风动旌旆。内地新纡复马恩，军储已足留田议。羽书顷者奏甘泉，边骑凭凌踏塞烟。看君飞檄净沙碛，却笑从军王仲宣。
思乡,想家,同游张园酒中各叹明年未知谁与此会余最衰病宜去因作诗识之,春过新烟能有几，愁生飞絮转难禁。可怜衰白随年少，爱看残红到夜深。一辈衣冠方事事，故园松竹已阴阴。明年此会知谁共，雁荡山前寄好音。
思乡,想家,夏运属挽词（有园名湘中）,我愧文襄漫述铭，喜闻诗挽遍群英。俗媮万事皆漓薄，子孝重泉独显荣。著脚官尘能道远，委身王事不求名。故园引得湘江水，依旧东流彻底清。
思乡,想家,江上漫兴,江上寒梅香己浮，梅边苍竹意仍幽。独将书画米家物，来泛湖天范蠡舟。半世风波浑昨梦，明时出处岂私忧。故园兄弟新醅熟，拟及春盘共劝酬。
战争,愤怒,塞上曲,燕山苍苍塞土紫，雪花如沙月如水。穹庐酒暖貂裘湿，匈奴角声全部起。将军弯弓发指冠，指堕马猬心不寒。士卒并持苏武节，酋魁莫作李陵看。
田园,失意,访南村不遇题寓斋壁,故人卜居处，门对碧海间。海上无心云，送我来扣关。应门僮仆静，晴日栖檐端。照见读书室，隙风乱尘编。炉香寂不发，庭树寒自妍。思君在何许，窈窕西樵山。云峰七十二，峰峰落飞泉。遥知客中意，拟谢区中缘。闻当诘朝还，一夕剧十年。且复拂君床，遣梦相留连。
怀人,惊讶,又写怀 其一,寒江鸥鸟共忘机，半榻閒云梦已痴。得意风光随日遣，无言造化许谁知。俄惊世态装新局，渴想灵丹医病脾。咫尺故人千里外，虚窗明月满梁西。
闺怨,想家,闺词 其一,春风入绣帏，花气入罗衣。刺得鸳鸯枕，待郎几日归。
田园,流泪,田家喜雨歌,韶华荡漾三月天，绿杨枝上嘘晴烟。田家望雨心正渴，鸣鸠数声风飒然。墨云低覆塍头树，好雨弥空下如注。润物潜看霢霂流，及时溥谢甘霖布。宿麦芃芃穗渐黄，新荷簌簌初抽秧。总为朝来一犁足，坐令终岁成丰穰。丰穰有兆欢声作，击壤长歌物咸若。四海均沾造化功，题诗为纪田家乐。
怀人,惊讶,答寄李襄国显国二子 其一,一尊风雨散词林，几度怀君动楚吟。锦被漫劳青翰舫，新题先到紫鸾音。情深并抱英雄泪，赋就俱悬绝代心。咄咄斯人真独往，千秋吾党见双金。
怀人,思念,寄友,同馆阔相别，相思春复秋。十年见桑梓，适意正绸缪。欢聚故邻曲，閒寻旧钓游。宁知鹓凤侣，延望在瀛洲。
思乡,想家,闻雁,少年闻雁声，老年闻雁声。乡心无老少，何处最关情。
思乡,想家,徐州,人语辨微异，雍门近可登。山城飞远溜，楼阁闪疏灯。酒力天寒减，乡心岁暮增。卸鞍投驿馆，窗外月初升。
思乡,想家,其四,平湖波暖花宜晴，故园梦断蝴蝶轻。小楼行藏一徙倚，诗与此春俱眼明。
闺怨,想家,闺情（为落殊蕃陈上相知人）,自从沦落到天涯，一片真心恋着查。憔悴不缘思旧国，行啼只是为冤家。
思乡,想家,旅泊,霜月正高鹦鹉洲，美人清唱发红楼。乡心暗逐秋江水，直到吴山脚下流。
思乡,想家,钱子奇大今赴浙为画溪山新霁图题赠,开樽莫便唱阳关，小住宜偷半日闲。曲港斜阳风雨后，荒庵暮霭有无间。帆飞远水千层浪，云布长天万里山。画幅不堪盈手赠，自怜何日故乡还。
思乡,想家,述怀① 其一,青门聊极望，何事久离群。芳草失归路，故乡空暮云。信回陵树老，梦断灞流分。兄弟正南北，鸿声堪独闻。
思乡,想家,二月一日次利州见桃李盛开,蜀天寒破让芳晨，雪蘤霞跗次第新。解把清香与行路，教人长忆故园春。
战争,想家,其三,玉关秋信早，未雪授征衣。王者应无敌，胡尘不敢飞。三河兵气盛，五道羽书稀。日晚笳声发，将军射猎归。
怀人,想家,十忆偈（并叙） 忆曹溪,叶落归根后，曹溪一滴深。山居人少到，真实好知音。
悼亡,孤独,哭子正直讲,頍弁王门客，横经胄席师。频扬四巡颂，屡析六身疑。寂寞终嘲白，侏儒讵信饥。一朝嗟溘尽，福善亦予欺。
战争,流泪,伤春四首 其一,岁华何荏苒，芳草又参差。云断关河色，烽连杨柳枝。羽书千里急，鼓角万山悲。紫陌纷相问，黄尘失所之。羯胡频聚散，大将总安危。多少关心事，空将涕泗垂。
思乡,想家,述怀,故乡迢递几时还，目断长江杳渺间。一雁飞边天万里，白云多处是青山。
怀古,失意,咏史（上） 孔子,绝粮之愠鲜知德，浮海之喜无取材。子思孟轲缘底事，列之舜禹与颜回。
思乡,想家,喜族人至,病客逢秋忆故园，汝来应得赖温存。江湖岁晚身千里，骨肉情多酒一尊。别后关河长问信，愁来风雨更思君。西窗灯火寒无梦，旧事中宵得细论。
思乡,想家,冬日杂兴四首 其二,故乡千里馀，夙夕梦见之。门巷宛如昨，邻里亦不移。亲朋喜我至，谈笑相追随。情长苦夜短，梦觉恍惚疑。谅无离魂术，所见知是非。徘徊顾庭宇，默默坐如痴。
思乡,想家,其二,多少长安车马尘，故园空锁一园春。板桥修竹风灯里，始觉林亭有主人。
怀人,思念,寄遁斋陈景明兼柬东园陈景献,君家古清友，携共阿咸游。远道隔千里，别怀长九秋。故交如梦觉，往事若云浮。最忆东园老，相思成白头。
闺怨,怨恨,玉阶怨,落日下西苑，深宫风雨多。定嫌苍藓滑，玉辇不曾过。
思乡,想家,寄忆殿卿,江南行色照青春，白发相看梦里新。忆尔故乡归未得，梁园风雪正愁人。
战争,想家,吴山人将遍游北边谒予索诗云元戎苏相公迎之,扩也负奇士，飘然辞帝京。乾坤双旅鬓，湖海一诗名。蹑履身犹健，论兵气未平。风尘沙海戍，雨雪蓟门行。雁已思南度，人今赋北征。褐衣春事晚，匕首壮心惊。旧识周司寇，齐名汉子卿。九关横却月，万里画长城。幕客金貂贵，军锋铁骑精。青油传夜色，白羽动秋声。感遇多投笔，逢时会请缨。燕然如可上，勒碣问班生。
思乡,想家,晓起,墟落苍凉曙色催，鸡鸣已断鸟声回。千峰宿雨随云散，万壑奔泉隐地来。客路叶飞随处有，故园菊在为谁开。愁来心绪浑无赖，自掩柴扉坐绿苔。
思乡,想家,不寐,四壁空空绝语声，困来终是睡难成。孤灯要与人相背，寒漏苦教天不明。累月故园无信息，几般閒事恼心情。别愁若解生华发，一夕应添一万茎。
怀古,流泪,铁砧山怀古①,大甲行过又大安，双流中峙好冈峦。百年遗恨伤亡国，一代孤臣此驻鞍。辟地有功民爱戴，回天无力涕汍澜。我来访古寻遗井，万丈冲霄剑气寒。
思乡,想家,答中江程建用知县,嘉陵水落沙带霜，舟师治舟还故乡。中江一别三四年，人情风物俱依然。故人寄我江前吟，幽兰调高无报音。流水茫茫恨空泻，会合合江江溉下。
山水,恐惧,望仙影岩（泰山西峰石壁有仙人影侧身东向）,何劫飞来影，分明鹤上仙。侧身疑面壁，作礼似朝天。观化兴云雨，凭虚阅岁年。扶桑终日在，几见海成田。
思乡,想家,其二,南州乡里北州身，看画思乡总未真。若到练川佳绝处，也应回首潞河春。
思乡,想家,和秦克容来韵,白头羞入利名场，得得归来自远方。何日诗豪离上党，去年道话忆山阳。可怜杜宇诉亡国，还笑沐猴思故乡。不意闲中春色早，黄鹂啼破谢家庄。
思乡,想家,同子忠登牛首山,探奇蹑蹬历危廊，披雾乘风到上方。醉向空中扪日月，梦回云里听笙篁。即看紫气连高阙，似遇青牛过故乡。美景况逢词赋侣，总非吾土亦相羊。
思乡,想家,江上小诗二十首 其十八 断腰,江流束素中，山势蜂腰外。岂为望乡关，秋风减衣带。
思乡,想家,其三,西风吹柳御河黄，出宿街南光宅坊。思煞故园残暑后，荷花初放贺家庄。
怀人,思念,潮州喜晤温慕柳同年别后却寄三首① 其一,故人今洞主，雄镇古瀛州。白鹿经犹讲，红羊劫未收。秋城明落照，孤塔枕寒流。独客来天末，相思倚柁楼。
怀人,思念,春雨有怀徐丈紫山湖上（以下戊申）,老大逢春最殢春，又经多雨洗芳尘。官梅开后野梅落，湖水满时河水新。无事长如秏磨日，几年不作踏灯人。相思只有师川在，安得冲泥过比邻。
闺怨,孤独,闺阁灯,珠蕊寒难结，兰膏淡不辉。情因妮独夜，欢恐夺朝晖。暧暧送宵梦，澄澄鉴薄帏。几回羞对影，背立换罗衣。
思乡,想家,其五,向夕微凉动，宜人理素琴。平沙含古意，流水识乡心。幽籁生松壑，清风过竹林。疏慵近书帙，聊此托长吟。
怀人,思念,寄钱竹深,西方美人隔秋水，优昙花开白云里。白云无事长悠悠，美人不来我心忧。金井银床露如沐，玉琴夜罢相思曲。麝煤鼠尾生暗香，吴笺染恨春波绿。织乌西飞何日还，赪桐始花亦已残。人生有情歌欲绝，明朝览镜凋朱颜。
山水,想家,登洪山寺塔,何代浮屠倚碧岑，亭亭十仞此登临。云间帆影来湘汉，树外僧钟自古今。晴望远峰斜雨脚，江含白日动波心。应知呼吸通帝座，吹尽风烟万里云。
思乡,想家,寄顾仲明教授,长忆青华翠色寒，北窗对酒几同看。鼎煎浦口罾鱼白，盘簇檐头树果丹。来往正期娱晚景，乱离俄叹失清欢。故乡回首江山异，落日闽南独倚阑。
田园,失意,闲居感怀二首 其一,达欲善天下，穷必善其身。此身一不善，落魄谁与邻。岂无邻我者，滔滔逐世尘。老死竟何益，空负头上巾。所以古人学，忧道不忧贫。疏食有至味，曲肱以全真。东周不可作，传道洙泗滨。何哉由求子，徒闻称具臣。
思乡,想家,王百谷招集南有堂,故人三载别，此日一尊同。庵度旃檀雨，池凉蘋蓼风。暮蝉归树急，残暑入林穷。座客多湖海，乡心因暂空。
咏物,怨恨,咏荷,荷生绿泉中，碧叶齐如规。?荡流雾珠，映水逐条垂。照灼此金塘，藻曜君王池。不愁世尝绝，但畏盛明移。
怀人,思念,得韩孟郁先生书却寄,驿使梅归腊正寒，尺书长跽慰加餐。交游小友惭称孔，国子先生信是韩。丰镐地开周社稷，桥门人领汉衣冠。相思辄复凭双鲤，六代陵园望气看。
田园,哀伤,昔在成都正月七日圣寿寺麻子市初春行乐处也偶晨兴闻邻村守麻有感,乐事新年入锦城，城南麻市试春行。如今老病茅檐底，卧听儿童嚇雀声。
咏物,怨恨,荷,荷花越女两相邻，小墨描颦别有神。再遇猿公溪水上，不愁输与斗青萍。
怀人,想家,秋夜怀台湾六巡察居鲁,嘹唳雁声高，秋空月丽霄。孤斋亲浊酒，万里隔寒宵。滩雨蛮烟路，星槎海国潮。故人官绝域，书札望迢遥。
田园,想家,孤村,少年误计落人间，晚卧孤村日掩关。小室易温炉火省，幽窗常暗架书闲。梅横篱落春初动，云闹川原雪尚悭。欲唤一藤同胜践，恨无杰句压溪山。
思乡,想家,宿广严靖阁,久为簿领废登临，一宿禅扃万虑沉。半夜松声惊梦枕，琴书幡起故园心。
闺怨,想家,采莲曲,南湖采莲女，日日南湖归。浅渚莲子满，深潭荷叶稀。荡桨娇无力，水溅越罗衣。无心却回棹，贪看鸳鸯飞。
怀人,想家,看菊寄同社,风摇菊朵泛窗棂，也放寒香出户庭。楚客醒来餐不尽，陶潜归去种还生。春花岂得同开落，清赏无何几变更。折赠故人无驿使，天涯秋晚独关情。
战争,想家,送沈行奉议赴辟陕西,除诏移关陕，征途半斗牛。落帆江蒲月，跃马戍垣秋。葱岭霜吹剑，龙堆雪点裘。兵家破竹势，幕府涌泉谋。且作从军乐，安知出塞愁。观公颇丰下，努力取封侯。
山水,想家,望黄山,黄山屹中流，此日欣盻睐。初疑螺髫青，渐睹砥柱大。长江来万里，混混俱此会。潮生岚气寒，浪触雪花碎。海门望无穷，飞鸿渺天外。
山水,想家,游金峰寺,杜宇岭上秋声悲，金峰寺前石径微。乱山雨过晴岚滴，远树风来落叶飞。稚子跨牛行野岸，诗人下马扣林扉。白云片片东南去，故国鱼肥客未归。
山水,惊讶,登大屯山口号,腥风掠地战荆蒿，原兽惊人竞遁逃。回忆旧时较猎处，鼻端出火血沾袍。
战争,想家,其三 马耳山,三时烽火近关秋，马耳山前小队游。面缚胡儿称可汗，却教擎剑导鸣驺。
送别,思念,陕州月城楼送辛判官入奏,送客飞鸟外，城头楼最高。樽前遇风雨，窗里动波涛。谒帝向金殿，随身唯宝刀。相思灞陵月，祗有梦偏劳。
战争,想家,塞下曲,塞草黄云万里哀，胡天漠漠鸟飞回。汉家几见封侯印，曾系沙场白骨来。
咏物,想家,梅花,拟求冰雪向刘叉，琢作方壶不带霞。要把露华和月贮，将归书室浸梅花。
思乡,想家,宇文子友闻予有西郊寻梅诗以诗借观次其韵,拾遗遗迹付缁郎，槁叶凝尘欲满堂。已恨樽罍孤胜践，更堪风雨病幽芳。兰荪千古有同调，蜂蝶一春空自忙。马上得诗归绝叹，故园三径久成荒。
咏物,孤独,雨,急雨鸣清旦，寒山湿翠屏。岸沙淤虎迹，潭水郁龙腥。万事方纠结，孤篷复晦冥。客魂真断尽，不独怨伶俜。
怀古,哀伤,姑苏怀古,秋日何短短，清游何款款。白云无定踪，飞入长洲苑。空台谁与登，麋鹿事逾远。哀哉城头乌，夜夜月中满。西南山水佳，欲往足力软。烂开木芙蓉，寒塘弄清浅。临风一徘徊，高吟慰悽断。
山水,恐惧,登云罩寺定光塔,视下曾无地，言高只有天。常时云外影，今日塔前禅。步步烟霞路，行行般若船。问谁经到此，尚有俗尘蠲。
思乡,想家,其四,遣日将诗也自宜，故乡犹幸有新知。吟成自漉炉头酒，权当黄龙痛饮时。
怀人,思念,金陵秋夜怀同亭,杨柳西风暮雨垂，白门秋色起相思。酒醒残梦知何处，潮落秦淮月上时。
战争,想家,甲午江行,百川无敌大江流，不与人间洗旧雠。残虏自缘他国废，诸公空负百年忧。边寒战马全装铁，波阔征船半起楼。一举尽收关洛旧，不知销得几分愁。
思乡,想家,舟中对花,河畔庄前无数花，折来船上饮流霞。故园亦有如花树，争奈开时不在家。
田园,失意,二月七日夜泊许村遇雨,漫喜晴天出北门，还愁急雨送黄昏。山风度水喧林麓，野树翻云动石根。宿麦巳随江草烂，新泉休共井泥浑。鱼龙浩漫沧溟阔，泽畔谁招楚客魂。
怀古,想家,钱塘怀古题仙源云仍家谱,函封仙谱慨前朝，派接天潢世胄遥。九庙已迷梁苑雪，诸陵空倚浙江潮。山中父老今何在，海上王孙不可招。掩卷共君悲丧乱，天涯风雨客魂销。
思乡,想家,其二,同舟端不负前期，沙际停桡坐语迟。想见故园瓜果熟，夜凉如水度秋嬉。
思乡,想家,登滕王阁,重重楼阁倚江干，岸草汀烟远近间。春水生时都是水，西山青外别无山。云归长若真人在，风过犹疑帝子还。自古舟船城下泊，几人来此望乡关。
思乡,想家,和萧秀才歌风台,歌风台前野水长，王媪卖酒茅屋凉。酒边父老说刘季，头戴竹冠归故乡。山河霸气已消歇，飒飒老柳吹斜阳。台前小儿更击筑，筑声更似三侯章。
山水,想家,登报恩寺塔,山回烟绕出浮图，迥踏青霄万里孤。断雁秋云飘莽苍，高甍飞阁散榛芜。江风飒飒吹天日，海气昏昏浸楚吴。多少人閒兴废理，蒋山松柏正模糊。
思乡,想家,寒夜感兴和廖子所二首 其一,浦月初沈后，林霜欲下时。空馀清夜永，不尽故园思。旅雁惊寒惨，邻鸡戒晓迟。床帷怜稚子，此意未能知。
思乡,想家,桑乾岭（开平第三集，辛酉。）,兹山西北来，旋转十二雷。昔人望乡处，生别何崔嵬。我来坐绝顶，云汉森昭回。出日腾金钲，积露流银台。长空不受暑，雪花散皑皑。毡车引绳过，屈曲肠九回。微踪愧三至，南望心低回。长风马耳迅，何当赋归来。
思乡,想家,赠曹山人幼兴南还,君看槐树陌，何似桃花源。独有长安梦，相随还故园。
山水,流泪,登景云寺阁,胡马饮河洛，我家从此迁。今来独垂泪，三十六峰前。
怀人,孤独,江千春评事使南昌予适以事行部丰城走笔寄赠江雅善鼓琴因以琴为赋,古琴宛转作龙形，丝白桐坚各有名。桐出峄山孤干植，丝从天汉七襄成。何言异质元同调，不是知音岂发声。水绿山空清夜里，如闻别鹤两方情。
思乡,想家,偶作 其一,才退愁无友，时艰悔有家。乡心惭杜宇，世事付杨花。
怀人,哀伤,馀干寄秦择之,别君风雨便随舟，刚得山亭半日留。乱草没泥还宿鹭，密云笼树更鸣鸠。山中一馆邻僧寺，沙际诸生杂吏邮。惭愧旧游无可道，湖船连夜发饶州。
田园,恐惧,和归田园居六首（并引） 其六,吴山如好女，姿态浮绮陌。往买二顷田，饮河心易适。梅开玉雪眩，枫落雾雨夕。五湖白浩浩，揽取入檐隙。花鸟吾友于，文赋尔仆役。野老课耕牧，家人勤纺绩。此意信悠哉，梦游果何益。
思乡,想家,秋思,长堤选树荫微风，击节高吟酒欲空。梧叶乍零秋色里，雁声相续月明中。依依钓艇归何暮，隐隐山城望未通。客路乡心争岁月，百年笑口几人同。
战争,想家,西风,西风动万里，羁客不禁秋。送雁过关塞，惊尘上戍楼。乍嘶胡马动，谩捲汉旌愁。辛苦防秋卒，黄沙战未休。
思乡,想家,其二十八 （戎行）鲍参军昭,仰首瞻天宇，欃枪夜有光。致身当赴公，岂辞去故乡。荷戈便为枕，眠甲凉于霜。主将爱士卒，每食分粟浆。袭怠贵夜行，衔枚历羊肠。谁能辨旌旗，安容问穹苍。腐儒株守经，徒言将饥荒。涉川弃便舟，何日成舆梁。抱子猿孤哀，惊弓雁独伤。都尉闻之诃，鄙言箧中藏。
思乡,想家,王局治,座隅依约有馀香，威表如存动悚惶。荀石并抽擎夭阏，金泉一带自汪洋。因谈妙有开迷径，真指无何入故乡。季世孰能稽万一，日随诸境愈忙忙。
思乡,想家,其六,旬宣既南国，保釐复西土。著绣还故乡，朱节震华鼓。
山水,恐惧,登天平山,何年巧斫龙门路，侧身石缝迷窘步。分明从此隔人间，梯空仄磴穿云雾。探奇仿佛达天都，松花飘落来虚无。银房石室隐崖谷，山茶活火然僧炉。白云冉冉自来去，半岭钟传泉落处。鲜葩错杂吐幽香，梵宇凌空接仙驭。披襟直上最高巅，下瞰万笏浮春烟。湖光浩渺望不极，琉璃倒映丹霞天。
思乡,想家,其二,云压山城雨不休，阁中遥起故园愁。漳河东去苍茫色，犹似三台醉里秋。
田园,想家,榕村,卜筑三经前，落成三纪后。游宦如涉波，邈不知其久。榕树加远条，杂植颇阴黝。涧水无消添，稍复导源首。抗榭观遥山，辟亭通四牖。前轩及南舍，皆俯鲁侯茆。为此将藏修，不量倡士友。薄遽遂周星，行复朝北斗。匪我老未休，命有驿神守。
思乡,想家,黄鹄矶头九日作,万里秋风九日来，干戈载道此登台。故园祗在清江畔，不识黄花开未开。
悼亡,流泪,哭唐姑丈县尉,一官蓝绶只虚名，两妇朱丝合不成。问我诸姑先冢舍，别君三日便铭旌。高堂寂寞朝昏养，侧户乖遗子女情。欲写此哀无处所，竹风荷雨泪纵横。
怀古,想家,邯郸怀古,云迷襄国雨霏微，旧日丛台过客稀。三晋山河应不改，六王宫殿已全非。照眉池冷荒荠合，讲武台空野雀飞。犹有邯郸楼上月，馀光常照酒人归。
田园,想家,赵令穰秋村暮霭图,笔下峦霏乍有无，千林萧瑟远峰孤。王孙当日归何处？传得秋村暮霭图。
山水,想家,游桐君山用萨天锡原韵,桐庐江水见底清，桐君山色青绕城。仙人指桐去千载，至今草木犹知名。我来六月火云赤，为访名山侵晓出。芒鞋竹笠紫蕉衣，潇洒行踪杂樵牧。松风迎客如有灵，笙竽响答洪涛应。丹崖转处洞门豁，石壁袅袅垂苍藤。危楼一凭尘怀少，欲把仙书拾瑶草。西飞海鹤不归来，岭上荒祠白云老。
咏物,思念,鹦鹉,尽有民间疾苦事，语禽何不一传言。怪底不离飞鸟类，长年孤负稻粱恩。
闺怨,哀伤,江南曲,江南三月杂花生，江上游人春眼明。琪树家家栖海鹤，垂杨处处带啼莺。就中最爱长洲苑，江草江花照人面。红粉偏多时世妆，青楼晓雾杂衣香。吴姬家在横塘住，卷帘正向花深处。十五弹筝不解羞，玉钗罗袂映春流。少年宝络桃花马，见此徘徊肠断者。醉倚黄垆看数钱，琵琶一曲心相怜。
思乡,想家,上水道中闻莺,人间七月火云升，碧树黄鹂亦可人。哑咤一声行道外，不知身在故园春。
思乡,想家,西昌萧鹏举橐其师北平按察司副使刘君子高之诗千馀篇过潭溪山中欲余选择将归而刻之子高余友也负奇才硕学知名当时其诗今翰林侍讲学士宋公评之至矣余何足以知之徒感鹏举师友之谊重增故人之思次韵二章聊答盛意他日子高见之当发一笑也（录一。）,雨过山居竹色新，荜门松户面嶙峋。锦囊缃帙联佳客，玉节青骢忆远人。蓟北乌啼官舍晚，江南莺啭故园春。萧条万里俱华发，月落西窗入梦频。
怀人,想家,新昌县寄朱启宇,负郭三家市，窥城万木村。水春喧雨急，山烧入云昏。露草蛇盘径，风林虎啸门。何时荒僻地，归与故人论。
悼亡,失意,哭罗瘿公三首 其一,瓠落名方起，浮萍迹成尘。廿年为客梦，一代过江人。下笔乌丝近，登歌白石亲。颇疑忧畏尽，竟与死生邻。
思乡,想家,忆石帆亭寄儿辈四首 其一,梅花香里置茅亭，下有苍筤万个青。闻道故园三日雪，与谁同听玉珑玲。
思乡,想家,瓜步夜泊,千里长江雨乍晴，江头灯火夜深明。为报高楼莫吹笛，故园东望不胜情。
思乡,想家,涩溪,涩溪虽萧条，景物故乡美。春日对春山，秋风荡秋水。
田园,哀伤,闲居遣怀十首 其一,身外无徭役，开门百事闲。倚松听唳鹤，策杖望秋山。萍任连池绿，苔从匝地斑。料无车马客，何必扫柴关。
思乡,想家,人日晓渡濠梁,道傍停马独依依，谁问观鱼乐与非。日照大濠城影乱，雪残衰草路沙飞。篙师向晓齐迎渡，客子冲寒自着衣。回首故园歌舞节，风尘相逐愧轻肥。
田园,愁绪,田园书事,西园春去绿阴成，已觉南窗枕簟清。帘卷斜阳归燕入，池生芳草乱蛙鸣。叶过谷雨花犹在，衣近梅天润易生。独坐正知闲昼永，吟余消尽篆烟轻。
思乡,想家,芹泉驿一饭,省参元是岭南仙，惯食香芹更饮泉。今日驿厨供此味，故园清思浩无边。
田园,想家,雨中喜贞甫再过村居,茅斋小隐避墙东，为尔才将一径通。半榻情连风雨夜，百年心事去留中。开轩茗色侵青幌，绕屋苔痕长绿筇。岁晚生涯无住着，清尊那惜故人同。
山水,想家,游金山,山压中流寺绕山，海涛送月到禅关。梵王下占冯夷国，龙伯来登舍利坛。晓日钟声催棹发，夕阳帆影送僧还。何当直上浮图顶，万里沧溟一望间。
思乡,想家,清明日半轩前丁香盛开偶题,小院回廊曲曲深，为谁频结雨中心。东风吹到第几信，节序俄惊百五临。簇簇紫茸如可咽，萧萧华发岂胜簪。故园买去开还早，相伴溪梅水竹林。
思乡,愁绪,将至清河睡起,睡醒湖日满，帆影见中流。风景犹吾土，妻孥共此舟。潮随残夜长，水接远天浮。野性依然在，閒飞羡白鸥。
思乡,想家,城陷入横山①,未到横山日欲曛，一行童仆自成群。烟迷炮响乡心碎，猿啸鸦啼小径分。鸟道行迟头上月，羊肠步健足生云。如今为说城中事，浩劫茫茫不可闻。
闺怨,想家,采莲曲,妾学采莲莲始花，花颜与妾争春华。妾有朱铅为郎饰，不学尔花徒弄色。秋霜一夜花无主，妾忆行郎泪如雨。暗卜行郎何日归，定是莲房结子时。
思乡,想家,其六十四,万里从夫泪满巾，烟花不似故乡春。越人庄舄元思越，秦女罗敷自忆秦。
思乡,想家,李陵台（开平第一集，甲寅。）,雪衮寒沙风衮灰，眼穿犹上望乡台。陇西可是无回雁？不寄平安一字来。
悼亡,孤独,哭李惟寅太保十二首 其九,百尺层台近潞河，琅琊二美数经过。华阳座上谈天客，强半追随入大罗。
田园,喜悦,中秋汎澉溆湖董萝石许东山朱西村陈勾溪许九杞孙太白沈紫峡同赋,人物百年沧海上，钓竿袅袅拂珊瑚。前峰吹笛月在水，中流放歌秋满湖。夜静鱼龙回浦溆，天低星宿动菰蒲。山川胜槩自今昔，天柱洞庭还有无。
悼亡,想家,哭王元迈,纷纷举手争毫末，砥柱当河独不流。一夕便随波浪没，天涯黄叶更悲秋。
思乡,想家,常山怀罗念庵,本为穷幽赏，非因避世氛。乡心吴水尽，客路粤山分。名姓休相问，渔樵久作群。忽思鸾掖侣，日暮倚停云。
战争,想家,塞上曲,三尺铁如意，一枝玉马鞭。笑把出门去，万里行无前。当道何崔嵬，云是玉门关。方当置屯守，征人何时还。马色如杂花，铠光若流水。肃肃不敢哗，遥望但尘起。日落戍火青，烟重塞垣紫。回首五湖秋，西风开芡觜。
送别,想家,送于员外归隐蓝田,曾吟工部两峰寒，今日星郎得挂冠。吾道不行归始是，世情如此住应难。围棋已访生云石，把钓先寻急雨滩。若遇秦时雪髯客，紫芝兼可备朝餐。
闺怨,想家,秋闺,玉塞三秋别，金闺万里心。授衣惊去节，闻雁伫来音。皎月窥虚幌，凄风韵素砧。银灯耿长夜，偏怯候虫吟。
闺怨,想家,采莲曲 其一,行遍塘边不肯归，鸳鸯打起看双飞。荷花近岸难攀折，蒲苇丛深露湿衣。
山水,流泪,游小金山 其一,老去惭韩子，閒来问大颠。三山如此果，四大是何禅。锥卓犹馀地，壶悬更别天。夜航随主驻，春棹费流连。
怀古,想家,咏史 其一,冥冥商岭叟，晔晔紫云芝。本为留侯出，翻令汉祖知。羽仪聊可挹，矰缴竟安施。回首故山寂，功成自此辞。
山水,想家,游石壁寺,寺幽称绝境，荷策自登临。翠岳千峰险，寒松一径阴。清香秋殿冷，疏磬古廊深。静立忘归兴，残阳鸟忽吟。
怀人,思念,寄和仲（牛首作）,日月其除如掷梭，老来衰疾转添多。苦心不祇荼毒似，短发无如霜雪何。毕竟行藏浑有定，寻常聚散亦非它。欲知日暮相思意，牛首山前湖水波。
思乡,想家,秋风,客里浑无赖，树头俄有声。倚窗频侧耳，无限故乡情。
山水,失意,游狼山诸胜迹,五朵莲花照眼明，登楼俯仰任吾生。听经有鹤高天净，拂麈无蝇大地清。海气朝蒸云串岭，潮声夜撼月三更。隔江便是江南路，惆怅秋风殢客行。
思乡,想家,赠孙象五,悬瓠城边独往时，萧然杖屦见风期。客惟叔度招寻数，地近苏门啸傲宜。胜日樽开还北海，故乡花发又南枝。新安江水明如镜，迟尔归来理钓丝。
思乡,想家,春晴怀故园海棠二首 其一,故园今日海棠开，梦入江西锦绣堆。万物皆春人独老，一年过社燕方回。似青如白天浓淡，欲堕还飞絮往来。无那风光餐不得，遣诗招入翠琼杯。
思乡,想家,自急流口至长芦江入金陵（一作杜牧诗）,始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。
思乡,想家,快阁遇雨观澜,一笑登临晚，江流接太虚。自惭云出岫，争讶雨随车。慷慨十围柳，周回千里鱼。故园堤好在，夜梦绕吾庐。
闺怨,想家,生查子 秋闺,花香爱捲帘，月淡多清暇。独自倚红楼，片片霞光射。暮雀乱深林，昏霭愁长夜。霜冷玉琴收，小胆空帏怕。
思乡,想家,寄熊伯通,窜逐衡湘一病翁，望乡愁对祝融峰。不同桂管为元帅，闻道苍髯益壮容。岭水分流清注北，雪花成片更宜冬。丈夫生死论交地，书札宁当向我慵。
思乡,想家,防风氏庙,一去归期不复闻，故乡目断会稽云。乌江空堕将军泪，蜀国曾招望帝魂。两壁衣冠存古貌，千年城郭说邦君。遗民尚指专车骨，老树槎牙枕庙门。
怀人,失意,宿卧霞阁寄前民扶晨山尊诸子,避俗爱逢幽，凭高忽此楼。乍来诸岭霁，独立大江秋。远树分晴霭，斜阳叠乱流。故人俱逸兴，惆怅不同游。
咏物,哀伤,咏雪,北风吹朔雪，楚塞亦凝寒。天地浮云满，江湖行路难。醉宜乘马出，高爱倚楼看。会是丰年候，居人意似宽。
田园,想家,田家诗 其一,今年禾黍好，谷贱愁熟荒。两税半折色，无物充官粮。薄田十数亩，妇子终岁忙。衣裳苦不早，野外饶风霜。昨夜府帖下，新设常平仓。谁无久远计，饥寒实未遑。人言太平世，耕凿两相忘。但愿长无扰，恩膏非所望。
田园,流泪,苦雨方霁蛙声不已,暑雨朝来已厌多，蛙鸣犹更幸滂沱。虽然快尔狂跳志，争奈良田有害何。
怀人,思念,读陈天倪处士传有怀其子惟寅惟允,惜别经三月，相思寄五言。风尘淹逆旅，烟树锁离魂。行处松楸晚，吟时乌鸟昏。临文忆前行，重为洒啼痕。
战争,想家,出塞曲,七星昱昱大将旗，猛士百万皆熊罴。迢迢远出雁门塞，汉虏相见还相持。军中无粮杀牛马，夜得降人知众寡。天山月黑潜度兵，飞箭著人如雨下。捷书明日报甘泉，死者白骨归何年。春风草绿秋风白，魂魄为君长守边。五岳为城海为堑，天下人当亲弓剑。
思乡,想家,感望四首（选二） 其一,世路迂回入渺茫，浮生今竟识沧桑！贯胸国已无王会，披发人皆下大荒。百二河山馀瓦砾，三千城郭落风霜。从兹莫过誇高蹈，小隐依然在故乡！
思乡,想家,其二,何处故乡思，月倚华山树。清辉河汉外，散入平湖去。不见谪仙人，空山下风露。
思乡,想家,闻笛,落尽梅花雪满庭，故园杨柳梦中青。羌儿马上传来曲，今夜关山月里听。
山水,想家,登恒山,巍巍直与太清齐，翻觉星河影渐低。呼吸应知通帝座，登临总不藉仙梯。任从天险穿云度，岂是冬巡为雪迷。最喜山灵却封禅，何须玉检嵌金泥。
咏物,失意,咏梅,春半梅将尽，中庭尚一枝。不娇偏爱瘦，无艳故多姿。笛韵从风乱，香魂入梦思。玉人何处是，惆怅月明时。
思乡,想家,家中牡丹,暮春三日到临安，颇恨寻春后牡丹。那识故园迟半月，天香犹是待人看。
思乡,想家,其二,残云落日满东江，入夜乡心益渺茫。蕉鹿岂知成幻梦，莼鲈偏若滞殊方。一朝宠渥君恩重，万里飘零客路长。幸有天风送行力，不妨人笑独归航。
怀古,想家,赵市怀古,茫茫瓦砾被荆榛，白屋朱门共一尘。燕子归来人已换，野花开满旧山春。
咏物,失意,马,一日曾骑越与燕，鼓车随后意茫然。圉人何必相羁绊，亦未乘龙去上天。
思乡,想家,酒醒,野人乱后无归处，惟有尊前似故乡。昨夜流江水亭上，五更酒醒月如霜。
田园,哀伤,村舍二首 其一,何事区区守一丘，春花过了月明秋。等閒浊酒篱边兴，寂莫寒花雨里愁。不识故人今在否，每思前事隔重游。西风又是青山晚，落叶无声水自流。
怀古,想家,广陵茱萸湾怀古①,茱萸湾头芦荻花，秋风高日蒸红霞。夜深打鼓负盐去，平潮轧轧鸣归艖。竹西歌吹杳何许，垂杨两岸黯不语。一声江笛叫江楼，?断寒云不知处。
田园,愤怒,题杏村读书图为谢员外方山,鬲津之水流潺湲，蛟龙抱珠藏黑渊。两岸杏花一万树，天风破碎生春烟。丝丝寒食跳珠雨，片片波面胭脂钱。土墙茅屋插数椽，谢客读书三十年。青蒲白鸥相映带，花须蝶粉日裹缠。身如蠹鱼穿其穴，龙唇檑具床头悬。何不拂袖思归田，输我山姜窗下眠。南村老人诗百篇，与君细论长河边。今见此图一流连，为此图者摹巨然。
悼亡,想家,哭同学章绍庭孝廉二首 其一,书生命薄人争科，如此收场料亦难。一第全凭心血博，浮生祗作镜花看。凉添玉杵衣方寄，梦入金闺骨已寒。闻说家书先后到，开缄犹自报平安。
悼亡,愁绪,哭王用和郎中（名恺姑孰人）,苗顽迷逆顺，草窃陷忠贤。寂寞金华省，凋零绿水莲。有儿同死难，无路得生旋。建业南城外，伤心指墓田。
怀人,想家,寄于彦成岳季坚,雪霁平芜带曲村，思君白发照清尊。娇莺恰恰花连屋，稚柳青青水到门。江阁遥山来远碧，草堂新月见纤痕。风流二子居丘壑，赋就停云一断魂。
怀人,孤独,夜泊黄塘怀黄二昌,孤舟风雨夜漫漫，曲曲河流到处滩。天上功名频积梦，客中衾枕易生寒。霜明岸芷花偏白，露下江枫叶渐丹。最是怀君无处著，鸡声篷底五更残。
悼亡,哀伤,哭亡女 其一,丧乱才生汝，全家窜道边。畏啼思便弃，得免意加怜。儿女关馀劫，干戈逼小年。兴亡天下事，追感倍凄然。
思乡,想家,九日登千山观,清晨领客上巉岩，野路衣襟湿翠岚。九日开樽仍绝景，西风攲帽且高谈。地形盘薄一都会，山色周遭万玉簪。却指飞鸿烟漠漠，故园茱菊老江潭。
思乡,想家,月次东坡韵,客中良夜月，恍若故乡明。玉镜光随满，银河影共横。多情邀我饮，故意伴人行。天际清如水，依稀见五城。
思乡,想家,其二,琅琊雪是故园雪，故园春亦琅琊春。天机动处即生意，世事到头还俗尘。立雪浴沂传故事，吟风弄月是何人？到家好谢二三子，莫向长沮错问津。
战争,喜悦,云中十二韵,天子云中狩，将军久未还。律吹玄兔塞，旗绕白狼山。风火烧荒急，星辰过队闲。燕支留马首，苏酪醉龙颜。清乐千门动，黄金万镒颁。雪深怀纩絮，月满忆刀镮。牙鸟严宵仗，宫鸦捲晓班。奏回青琐闼，捷报紫金关。膂力休明铠，欢声洽禁阛。功牌银烁爚，贺障锦斑斓。日转虞巡外，春流镐宴间。戢戈行有颂，神武遍人寰。
怀古,想家,水西怀古,灌木乔松覆古堤，香台回合抱溪西。梵铃响逐风相激，塔影云撑天与齐。不少青山堪对酒，居然元赏漫留题。凭栏为问千秋事，极目荒烟野霭迷。
山水,哀伤,望钟山云起,孝陵松柏路，郁郁吐奇姿。王气江山合，烟光草木私。青天谢公墅，白鸟蒋侯祠。万古真人宅，蛟龙护旧碑。
山水,想家,游径山蕴常上人字无可以山中秋日十诗求和因次韵 其一,年大飘零馘已黄，野麋难复厕鸳行。山名一径通天目，便欲看云老是乡。
田园,想家,其三 渔村夕照,羲和忽西匿，阡陌散馀辉。澄江度双翼，遥岑明半规。孤烟野店起，归人一何迟。遗荣羡父老，衰白无所悲。
思乡,想家,关山月,月照阴山外，秋高瀚海边。全形方学镜，半影更疑弦。久戍何时满，长征几度圆。望乡千里思，耿耿梦中悬。
思乡,想家,忧患中寄友 其一,金屋晓寒龙砚湿，玉阶春暖燕泥融。如何一夜思乡梦，只在文山字水东。
思乡,想家,江头,晚步随江远，来帆过眼频。试寻新住客，少见故乡人。回首怜归翼，长吟任此身。应同南浦雁，更见岭头春。
思乡,想家,甲子夏得侄逢昌家报,消息经年隔，愁心百郁盘。八行书忽至，万镒金同看。鸡肋予何味，鹏翀尔展翰。故园丛桂好，何日共同欢。
思乡,想家,舟中有成,故乡南望渺无涯，水面云深日又斜。欲问浮生何所似，试来风处看杨花。
田园,孤独,下榻于南村氏（前守惠州筑忆雪楼以书招余） 其一,他时忆雪楼头望，悬榻江上待我来。今日越王台畔客，对床怀抱为君开。
思乡,想家,初夏晚兴,微月破幽树，草露生夕凉。夏木纷已成，时禽暮归翔。閒花自白红，无人领幽芳。晚沐岸轻帻，披衣暂倘佯。外徇志自局，理会言可忘。俯仰婚宦初，未省离土疆。那知天壤内，有地名魏塘。朅来岁再华，及此身方强。岂但理茨栋，种树日望长。分将百年身，送老湖海荒。人生等如寓，何必还故乡。
战争,想家,其四 蓟门行五首,边城十一月，雨雪乱霏霏。元戎号令严，人马亦轻肥。羌胡无尽日，征战几时归。
田园,喜悦,次宋牧仲《村居即事》韵,渌波村畔噪林鸦，此日先生乐事加。老去可容閒种菜，春来又报早看花。翩翩舞对迎风燕，唯唯声催过雨蛙。传示新诗教属和，不嫌才尽手空叉。
战争,想家,过枫亭驿和周草庭巡检韵就寄,馈粮千里又南征，笑犯弓刀拥将星。汗血沙尘前后骑，檄书烽火短长亭。天连闽海团团白，山绕彭湖点点青。遥想环峰三十六，将军晏坐对沧溟。
田园,想家,过嘉兴再和钱陈群田园杂兴十首 其五,春田未致手亲畦，俸养何妨刺齿肥。常把一篇弘景传，殊途要欲有同归。
思乡,想家,其二,先母亡时汝四春，先人辞世汝成人。二亲恩比乾坤大，一气情如手足亲。荆树愿同珠树好，棠华期与岁华新。故乡闻道逢艰日，生计无忘早晚勤。
战争,想家,赋得边马有归心,飞将驱天厩，乘秋踏大荒。三军呼骠骑，一战蹶名王。急难才堪老，横行势可当。嘶声悲汉月，顾影净胡霜。总辔阴山上，鸣镳瀚海旁。何如春草色，躞蹀向长杨。
咏物,喜悦,柳,融融春色伴花荣，浓翠参差雨乍晴。低拂冷烟元亮宅，静笼明月亚夫营。叶浮晚水愁眉细，絮落春衣雪片轻。莫上隋堤思往事，万株萧索傍河声。
思乡,想家,秋思,秋气动天地，恍然情未穷。故园应坠叶，昨夜又西风。白草侵危堞，寒涛接远空。支颐当此景，无语夕阳中。
思乡,想家,题枫岭僧寺壁上,岧峣古刹踞雄关，闽浙分疆咫尺间。二十八都今夜梦，月明不是故乡山。
怀人,思念,秋分日呈陈楞山兼寄亦谙上人,拉瑟西风故故催，江鸿社燕共裴回。那知极浦水花老，又接绕篱岩桂开。隔岁相思同浊酒，几旬尘土挽纯灰。瘦权更在高寒顶，清露翻经坐石台。
思乡,想家,巴州,深院严扃尽日闲，一年花事已全删。情同笼鸟难舒翼，行似枯僧正闭关。万里烟波通峡水，连朝云雾失涂山。故园遥在春江畔，那得扁舟纵往还。
思乡,想家,赠关中王解元图,山中一相见，知汝是秦人。爱月乡心减，迷花客路新。云霄岂尽意，诗赋不无神。异日还家去，长安正早春。
怀古,愁绪,余澹心寄金陵咏怀古迹诗却寄二首 其一,千古秦淮水，东流绕旧京。江南戎马后，愁杀庾兰成。
怀古,想家,钱塘怀古二首 其一,落木惊波入虏尘，新亭空集北来人。神州未复英雄老，王业偏安历数屯。万骑星屯潮卷夕，六宫云散草生春。百年江左偷安计，泉下惟应泣老臣。
思乡,想家,临清大雪,白头风雪上长安，裋褐疲驴帽带宽。辜负故园梅树好，南枝开放北枝寒。
思乡,想家,闻杜宇,情知望帝是前生，春尽江南忆锦城。到处青山山有树，如何偏起故乡情。
战争,想家,出塞,沙场三万里，猛将五千兵。旌断冰溪戍，笳吹铁关城。阴云暮下雪，寒日昼无晶。直为怀恩苦，谁知边塞情。
思乡,想家,七夕寄内,低头思昨岁，此夕正停机。客梦疏砧远，乡心落月飞。江空回雁字，风急卸林衣。合被痴牛笑，年来计更非。
怀人,哀伤,中秋夜起玩月怀吴明卿王敬美二首 其一,浔阳人已远，汴上客如何。以我陆沉久，思君蓬转多。风烟不终夕，天地一悲歌。差慰穷愁色，清光满薜萝。
送别,怨恨,其二 （一作古别离 二）古别离二首,郎本东家儿，妾本西家女。对门中道间，终谓无离阻。岂知中道间，遣作空闺主。自是爱封侯，非关备胡虏。知子去从军，何处无良人。
思乡,孤独,其二,剡曲稽山是故乡，人言景物似潇湘。三升花露春壶满，八尺风漪午枕凉。树合绿阴山鹊闹，盆镌紫石水栀香。回思乌帽京尘客，始觉幽居白日长。
田园,想家,出城经村舍暮归,村路随牛得，清游待月归。露光翻细草，山气入秋衣。野旷风霜早，年丰雁鹜肥。不因资道力，是处可忘机。
思乡,想家,寄柬王一元美二首 其一,一掬燕城泪，闻君返故乡。草间逢鹿扰，松际有乌翔。宦忆中郎省，辞当七子场。名成身见累，浑欲弃青箱。
怀人,流泪,寄钱彦德,故人别我山东去，千里长淮复大河。此日题诗付儿子，白头清泪不胜多。
咏物,怨恨,菊,万卉趁枯死，香金斗晚葩。甘名应得露，野色岂如家。俗态惜迟暮，芳情谁怨嗟。重阳樽酒伴，不见牡丹花。
悼亡,哀伤,哭兄诗四首 其一,阮籍生前恸，黔娄死日贫。素书遗稚子，今事问何人。泉閟台空夜，阡开路岂春。缁衣一以敛，为谢洛阳尘。
悼亡,愁绪,哭鲍清卿 其一,立性全夷淡，移家避俗氛。酒醺驴倒载，吟苦鹤曾闻。连任虚分竹，长年祇爱云。伤心见儿辈，犹读旧时文。
思乡,想家,答李牛山,紫垣昔日愧金鱼，青琐当年负谏书。雅淡祇宜三径菊，疏狂不羡故乡鲈。匡时有志师君实，投老无心赋子虚。借问牛山栖凤竹，万竿烟雨近何如。
怀人,思念,寄会稽仲休山人,近携琴鹤游东越，曾接谈谐气味深。佛意已知师达了，儒书却为俗披寻。稽山有雪寒凝骨，鉴水无风冷彻心。别后相思向谁说，只应霜鬓暗相侵。
山水,怨恨,登舒啸桥眺芙蓉峰,拭翠明天地，湔虹澹佛衣。暗馨吹藓落，秋梦隔尘飞。玉涧清无恙，苕年梦已违。亭亭螺髻影，含怨迥何依。
思乡,想家,挽姚政远,尚记侨居忆故园，俄闻华屋耸榱椽。连樯大舶回前浦，皓齿清歌出广筵。得丧已齐身外物，安閒自乐性中天。岳庄原上归全处，手种松杉起绿烟。
思乡,想家,对菊有感,吹菊佳辰念物华，颜生不饭重咨嗟。故园旧种犹存否，露损风摇著几花。
山水,失意,游吴山和韵,约客游灵壤，轻云弄薄阴。薰风自南起，红日未西沉。会合宁无意，盘桓夙有心。舍舟登古岸，乘轿入高岑。观览消尘梦，赓歌畏鸟吟。世途忘坎坷，精舍觅幽深。绿见琅玕树，香闻薝卜林。兴来缘涧曲，倦后坐溪浔。次第思归路，酕醄欲散襟。帽沾松下粉，衣挽棘梢针。蓬岛何须问，桃源抵用寻。良辰今不负，鬓雪任教侵。
战争,想家,黄刑部之陜西转运,百二秦川四塞宽，甘泉烽火报平安。泥书双笔迁郎署，粒食千金仰县官。江海半生抛别墅，关山何日解征鞍。定将鞭算资心计，流马功成国史刊。
思乡,想家,赠钱塘诸肖鞠（可权）大令时宰江夏,廿年作官鬓初霜，未了名心为北堂。如此江山供吏隐，最难子弟尽文章。行车麦秀添新雨，卧阁香清梦故乡。可惜惠连今远隔，愁人草色满池塘。
田园,喜悦,拾穗许村童,拂拂新凉入，家家穫稻同。参差多滞穗，收拾许村童。满地禾频落，怜渠筥尚空。少多从汝得，小大共年丰。挈负归茅宇，欢呼谢主翁。晚来炊饭饱，牛笛弄松风。
思乡,想家,和陈择之春日四绝 其一,花落花开总可怜，峤南亦复好风烟。雨馀起我故园梦，漠漠浮鸥水拍天。
咏物,想家,雨,北方春末夏初时，强半愁旸盼雨迟。独喜今年飞絮候，似逢南国熟梅期。度川乍惜青山失，霏陇偏欣绿麦滋。却为多人跋泥淖，眼前真境绘苏诗。
思乡,失意,中酒,春来中酒朝朝病，拥被高眠懒出门。草绿渐迷湖上路，花开未到郭西村。湘娥有瑟催归雁，楚客无书托故园。惆怅东风醒亦醉，梦中常是赋招魂。
思乡,想家,晓起,晓起楼头捲竹帘，春阴酝酿雨馀天。远山云气蒸晨饭，隔岸溪痕涨夜泉。宦梦如花春去落，乡心若絮老来牵！客来预订游山约，收拾龙团手自煎。
思乡,想家,其二,吴观峰高练影长，使君千骑下东方。故人不惜中原色，借尔登临望故乡。
怀古,失意,读贾谊王粲传,白发悲王粲，青春羡贾生。万言词慷慨，一赋气峥嵘。吊屈心犹壮，依刘恨未平。怀贤坐长夜，斜月半窗明。
思乡,想家,其八,望乡远在海瀛边，茅屋苍苔问石田。夜月上时探兔窟，寒潮落处抖鱼筌。踏歌遥听青云外，射策长怀玉殿前。千里祇今怜作客，焚香再拜祝尧天。
悼亡,孤独,哭友人任向,暮哭寝门外，南望愁云昏。何言英迈气，奄成幽寂魂。寒月长夜台，秋风黄蒿原。十载金石心，凄凉谁与言。
思乡,想家,其三,老怯风波一棹回，故园芜没半苍苔。水深莫遣蛟龙得，火急招归海贾来。
送别,失意,送春（一作杨衡诗）,三月三十日，春归日复暮。惆怅问春风，明朝应不住。送春曲江上，眷眷东西顾。但见扑水花，纷纷不知数。人生似行客，两足无停步。日日进前程，前程几多路。兵刀与水火，尽可违之去。唯有老到来，人间无避处。感时良为已，独倚池南树。今日送春心，心如别亲故。
怀人,想家,秋日喜杨介吉老寄药,閒坊远市声，终日掩衡门。惟有风中叶，萧骚终日闻。午枕不成寐，起坐无与言。喜开故人书，珍药幸见存。其方受仙圣，其效未易论。岂惟蠲沉痾，庶可辅本根。珍重复珍重，厥价万玙璠。永年未可冀，庶保无夭昏。
怀古,想家,葛岭怀古,明月香风十二楼，平章湖上恣句留。半间未许神仙占，后乐何知将士忧。蟋蟀声骄蘋草捷，鬼车啼断木棉秋。福华编就看如梦，流水桃花为尔愁。
思乡,想家,灵岩寺① 其二,一麾邂逅得东秦，忆别家山六度春。何意眼看毛竹洞，主人仍是故乡人。
田园,想家,夏日闲居,无事门多闭，偏知夏日长。早蝉声寂寞，新竹气清凉。闲对临书案，看移晒药床。自怜归未得，犹寄在班行。
战争,流泪,城北庭,边草连沙白，燕云拥汉青。将军眠塞垒，使者拜王庭。金帛三千乘，和亲七十龄。豺狼甘血肉，骐骥老林坰。秋色榆将落，书生涕但零。边尘何日靖，愿一震皇灵。
怀人,思念,寄王汉阳,南湖秋月白，王宰夜相邀。锦帐郎官醉，罗衣舞女娇。笛声喧沔鄂，歌曲上云霄。别后空愁我，相思一水遥。
田园,哀伤,大水伤田家,沙头秋日黄，烟水白茫茫。无处分畦畛，伤时贵秕糠。家鹅随野鹜，农父作渔郎。禹力成千古，孤吟欲断肠。
山水,失意,游孙山观祭李介节先生祠和纪半樵韵,出北探薇径，墙东避世天。龙腥流笕细，蟹眼沸垆圆。尚挟云胥恨，真同徐市仙。梅花黄叶里，村酒酹年年。
思乡,哀伤,酬马伯起,西山匿白日，风悽雪以繁。念兹岁云暮，忧来感无端。朝华既已萎，百草亦凋残。顾我同游子，劲节凌岁寒。俛首事千古，担石聊自安。大雅久沉没，感君振其澜。兴至鼓琴瑟，扬徽试一弹。一弹清商曲，下里难为欢。愿托钟期侣，知音起长叹。
思乡,想家,其四,床头一卷大玄经，湖上千山闭户青。傥忆故园能载酒，贫家不让子云亭。
山水,想家,望龟峰,龟峰归遇雨，彻夜鸣不歇。起望昨游处，惟见满山雪。
田园,想家,田家夜雨,山雨潇潇静掩门，绩灯影里戏儿孙。棕榈叶上声声好，不似天涯断客魂。
思乡,想家,寄辛幼安二首 其一,我屋与君室，济河南北州。相逢楚天晚，却看蜀江流。老境浑能迫，妖氛竟未收。何时一廛地，归种故园秋。
思乡,想家,其三,每将香剂学江梅，及嗅梅花始觉非。月夜故园浮动处，攀条嚼蕊几时归。
思乡,想家,湘江秋夕,三湘月色三湘水，浸骨寒光似练铺。一夜寒鸿来不住，故乡书信半年无。
送别,愁绪,莫走柳条词送别（一本无莫走二字）,南陌伤心别，东风满把春。莫欺杨柳弱，劝酒胜于人。
思乡,想家,神州寄友,沧海茫茫叙远音，何人不发故乡吟。十年故旧三生梦，万里乾坤一寸心。秋水夜看灯下剑，春风时鼓壁间琴。迩来自愧头尤黑，赢得人呼小翰林。
思乡,想家,雨中,日日江村听雨眠，风尘万事总堪怜。漂流未见民归业，赋敛重教出市廛。壮士有戈回白日，竖儒无术补青天。故园梦想荒芜遍，茅屋苍苔老石田。
思乡,想家,重寓准提精舍感赋,客有风尘者，飘然天地中。重来沧海上，直在故园东。芳草映华发，孤云覆断蓬。精蓝诸品净，独与旧时同。
思乡,想家,五月十五夜泊泰和江口①,片帆安稳送轻艭，江口斜阳早系桩。草阁寒生忘夏五，莎滩涨满合流双。青山渐远干戈地，白首宁违父母邦。如此分明今夜月，乡心一道下澄江。
思乡,想家,月下听琴,明河澹月挂疏林，此夕张君绿绮琴。一曲正堪清夜听，几人先动故园心。寒催兔杵霜前响，静爱龙唇泓下吟。流水高山意何限，遥遥天路彩云深。
悼亡,失意,哭故人,生死久离居，悽凉历旧庐。叹兹三径断，不践十年馀。古木巢禽合，荒庭爱客疏。匣留弹罢剑，床积读残书。玉没终无像，兰言强问虚。平生不得意，泉路复何如。
战争,想家,送少司马石公赴镇沅台,十年戎马驱驰静，万里山川节制遥。蕃汉车书通月竁，西南君长望星轺。松门关绝元封使，铜柱功成建武朝。幕府今陈司马法，征输无用到三苗。
山水,孤独,游丹霞山不果寄澹公,沃洲不可到，叹息久离群。远水人空返，东风草又薰。茶林春雨足，竹涧暗泉分。日暮山中客，多应咏碧云。
闺怨,愁绪,宫怨,杨柳枝疏见月痕，夜香烧了锁宫门。琵琶不有愁人听，谁识声中是怨言。
怀人,思念,寄萧四上舍,柳色千条过一春，相思两地正愁人。乍辞簪组成飘泊，甘向林泉学隐沦。锦字不来劳晓梦，玉琴无意染芳尘。飞花日日随流水，好把金樽到手频。
怀人,想家,次严宗哲太守留别韵兼寄应宁,宦辙南来万里身，二川西望入三秦。从知太守多名士，更喜监司是故人。沧海夜惊鲸力破，碧霄晴指凤毛新。他年记取留诗别，庭雪初回柳未春。
怀人,思念,寄王侪峤太史,高张梦里说相思，别后知君到玉墀。此去好称牛马走，凭谁敢夺凤凰池。何缘骨相人多怪，毕竟文章世早知。羡煞书声最清处，夜深仙月上桐枝。
怀古,想家,咏怀古迹五首 其一 黄陵庙,遗庙凄凉越鸟悲，云山九点望中疑。肝肠雨断随虞辇，桂酒千秋奠楚词。斑竹雨来还酒泪，洞庭烟净见修眉。行人莫问愁深浅，湘水滔滔未有期。
闺怨,哀伤,采莲曲,采莲莫采多，采多茎伤手。手伤有时好，伤我池中藕。
田园,想家,黄村,梨花半落柳初绵，客路题诗忆阆仙。莫道长安春已尽，归人犹在暮钟前。
思乡,孤独,其九,四海同文轨，大道无回曲。琐兮远游子，岐路自相逐。岐路多荆榛，翳翳迷人目。彳亍尚多艰，伤哉千里足。谓尔尔不信，覆谓予言渎。俛仰多所怀，谁能事休复。歌我鹿鸣诗，聊以慰幽独。
思乡,恐惧,至王家庄风沙骤作,知是山阴近，风威特地寒。惊沙鸣索索，落叶聚团团。铁笥腰间重，戎衣马上难。章台冶游子，不向塞垣看。
田园,想家,秋村,万壑衔霜雪濑西，晚芜红树自高低。秋村近塞寒先落，土著为乡俗不齐。汉籍已传黄蓓草，燕山今贵锦棠梨。寂寥服古真痴绝，随事关心亦漫稽。
悼亡,孤独,哭赵谷林四绝句 其一,卅载心交类饮醇，道南宅近更情亲。谁知渐老多寥落，才入新年哭故人。
思乡,想家,挽翁顺卿宪史,读书读律已称贤，孝友尤闻远迩传。方喜故园归栗里，还愁沧海变桑田。多登乌府三千日，梦熟黄粱五十年。愧我平生曾识面，欲携鸡絮酹新阡。
战争,想家,征人怨 其一,满面胡沙满目尘，相逢都是转蓬身。十年边塞家无信，二月关山草不春。逐队惟调鏖战马，盼归应念倚闾人。夜深未敢登台望，多恐青枫化鬼燐。
山水,喜悦,瀑布,苍崖入青冥，飞泉下岩顶。薄风春雷怒，照月秋练迥。清润冷书幌，轻柔媚茶鼎。挥弄自忘归，赏心意谁并。
闺怨,愁绪,宫怨 其一,逐队彤庭数载间，何曾两度侍宸班。略胜远嫁胡沙去，才得君王一动颜。
思乡,想家,其二,四月覃山茶树香，蹋歌采茶多女郎。孤亭小池长杜若，斜川细雨飞鸳鸯。岛屿历历渺云水，烟波茫茫连大荒。眼中春花复欲尽，未得及春归故乡。
悼亡,失意,哭宪佥帖君泽,不死清湘死桂城，惟天可表此忠贞。诸贤坐失同盟约，一木难支大厦倾。临难儒臣能死节，流芳国史定标名。北门留得模糊血，岁岁惟应劲草生。
思乡,想家,其二,老矣归欤东海村，长裾不复上王门。肉糜岂胜鱼羹饭，纨裤何如犊鼻裈。是处江山如送客，故园桐竹已生孙。分无功业书青史，或有诗名身后存。
思乡,想家,其四,山气生寒著缊袍，荆扉寂寂掩蓬蒿。六虚妙用参周易，九辨悲吟和楚骚。霜落故园思穫稼，秋深邻圃看收□。三杯浊酒成微醉，梦到莠皇一枕高。
山水,惊讶,游西山,龙轴开天甸，灵岳表皇畿。氤氲霭佳气，窅邈飞丹梯。仰瞻出九穹，俯视尽八维。日宫凭汉构，星观接云栖。香泉下筠壑，辇道回松溪。玲珑信天造，合沓骇神迷。伊余欣独往，攀陟阅多奇。千岩盘福地，百卉濯仙姿。绮丽驾洛中，雄赫卑关西。鸿图允巩固，灵长亿万斯。
送别,想家,送李明府归别业,寄家丹水边，归去种春田。白发无知己，空山又一年。鹿裘长酒气，茅屋有茶烟。亦拟辞人世，何溪有瀑泉。
思乡,想家,其三,樽酒重阳泛菊英，此时应得到家庭。奔趋试席虽深贯，囚锁文闱苦未经。梦入故园时栩栩，愁侵衰鬓欲星星。评文赖有金闺彦，敏手从来号震霆。
怀人,思念,寄博兴杜广文,山窗枕前水，北落锦秋湖。湖上故人远，山中清兴孤。何时欹短棹，载月入菰蒲。极目相思处，遥天秋雁呼。
战争,想家,塞下曲,暝色满西山，将军猎骑还。隔河见烽火，骄虏夜临关。
思乡,想家,秋夜,药饵扶衰疾，琴书返故园。陶公方止酒，乐令且清言。烟鸟宿沙际，露萤明草根。尘嚣不到处，此意与谁论。
思乡,想家,赐粽,凤城佳节逢天中，衮龙晓御蓬莱宫。光禄传宣颁角黍，廷臣尽沐天恩隆。中官捧向龙墀案，翠云擘破黄金烂。天厨制造元异常，氤氲满地香风散。却忆故园天一方，无由得奉双亲尝。
思乡,想家,陶渊明归去图,满目山河非典午，为米折腰何独苦。便从彭泽赋归来，买得兰舟到江浒。家中长物虽长在，黄菊可携松可抚。五株杨柳万条烟，依旧清阴上门户。逍遥九日坐篱下，那得香醪具尊俎。故人忽使白衣送，不畏山村暮冲虎。今宵倾倒期尽醉，己觉故乡皆乐土。丹青写入图画中，峻节高风照千古。
思乡,想家,寄乡人陈宗盛 其一,云树迢迢隔故园，与君何日叙寒暄。春来惯作思乡梦，几度曾飞到雪轩。
思乡,想家,北行江上日望舍弟南归信息 其一,自尔封书作逐臣，天涯消息望归人。不信江头芳草色，故园犹有棣华春。
送别,想家,送友人归闽,东南归思切，把酒且留连。再会知何处，相看共黯然。猿啼梨岭路，月白建溪船。莫恋家乡住，酬身在少年。
怀人,哀伤,作古木图题寄刘廷信都宪十韵,郁郁中山木，生来夐绝伦。栽培元得地，挺拔易逢春。秀美藏中盛，英华发外新。苦心终自保，直节待时伸。独立冰霜后，清当雨露辰。乔然超桧柏，俯若庇荆榛。荐庙升华栋，为舟绝要津。用因材大晚，事类梦求亲。霁月岩廊表，春潮野渡滨。甘棠不重见，凄断旧游人。
思乡,想家,清明日忆乡中诸友,今朝又改清明火，一簇人家处处烟。寄语故园桃李树，看花载酒是何年。
怀人,思念,十九日至都门次巩仲至立春日见寄韵,客子沙头饮饯时，美人溪上正题诗。栗斋寒尽相思早，竹阁春闲拜赐迟。别后著书逾汗马，闲中读易见灵龟。何由洗砚居兄左，快斧麾天看一斯。
田园,哀伤,春日山村写事三首 其一,柳阴深处是吾庐，渔舍田家共一墟。阮籍宾朋多嗜酒，郑玄奴仆谩知书。长生不待烧丹灶，安步惟消下泽车。昨日东郊春雨足，科头犹自带经锄。
思乡,想家,衙斋春日偶成,几日桃花雨，乍晴闻午鸡。穿花游蝶出，拂槛绿阴低。旅况尘情澹，乡心客梦迷。倚栏无限意，日影又窗西。
山水,恐惧,登苏门山啸台,啸法如可学，嵇生病未能。从来君子狱，谁不愧孙登。
思乡,想家,仁季再赋亦再赋二首 其一,昔年远访郁孤台，止渴曾询庾岭梅。别后只从忙里过，到今多见旅中开。是非汩没身添老，寒暑侵陵首屡回。却忆故园松竹外，朔风吹雪亚枝来。
怀古,失意,钱塘怀古题仙源云仍家谱,南渡戎衣寄海壖，中原王气集幽燕。寒潮落日三千里，秀麦东风六十年。梦里玉鱼无葬地，劫馀金像出中天。谁知客子登临处，已后当时尚惘然。
田园,哀伤,良佐留别诗颇悽惋次韵叙闲居之乐以释之二首 其一,困人天气昼沉沉，饭罢茶瓯尽放深。笑领故人游竹洞，因寻诗句到梅林。已教儿去将诗写，又唤孙来把酒斟。行乐既知明日少，合如吾祖惜分阴。
怀古,愤怒,龙德故宫怀古八首 其六,却许邦昌为纪信，浑将秦桧作程婴。甘心江左成东晋，长使英雄气不平。
悼亡,哀伤,哭金秀才,月落江湖夜已阑，故人别后见应难。西风吹散清宵梦，肠断霜天雁影寒。
思乡,想家,夜坐,不寐坐来久，无家席屡移。窗风书叶乱，檐雨漏声疑。客鬓惊秋早，乡心欲旦迟。扁舟沧海上，谁和竹枝词。
怀人,思念,寄张昭度,知君多暇豫，山县少追胥。日晏未鸣鼓，夜分犹诵书。相思千里外，一见二年馀。锦水连三峡，时通双鲤鱼。
怀人,思念,得王叔华都中书却寄,高阁倚徘徊，相思桂树开。人从吴下别，书自日边来。异地谁知己，清时独爱才。怜君明月夜，寂寞上金台。
思乡,想家,通天岩,青山随地佳，岂必故园好？但得此身閒，尘寰亦蓬岛。西林日初暮，明月来何早。醉卧石床凉，洞云秋未扫。
思乡,想家,晚次乐乡县,故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。
怀人,思念,涵江寄伯固,囊山十里涵江市，不见涵江见溪水。溪边柴门占青竹，市上高楼夹苍梓。市南故人黄省郎，后峰自垒对茅堂。一旦相思辄命驾，岂无消息到君傍。
怀古,想家,戏马台怀古,一掬英雄泪，犹传戏马台。锦衣才故里，红粉倏飞灰。百战驱秦暴，诸生为鲁哀。此间近芒砀，云气未曾来。
山水,怨恨,游月河寺次韵顾光禄（时送张廷玺郎中还南京） 其一,空门坐隔河，风柳扇微和。晓色城头尽，春声水上多。过墙燕市酒，倚席渭城歌。不尽游人兴，诗悭可奈何。
怀人,思念,忆庭前竹,霜色遥怜修竹残，无人千里报平安。东风若解相思意，好护新枝待我看。
思乡,想家,其五,故乡乔木隔山青，山郡人应候福星。民俗士风谙已熟，不须随路借图经。
怀古,思念,早春燕城怀古,秋月春花不可论，关河形势古来存。燕归邃阁铜鸾坠，人散高门石兽蹲。牛引柴车穿柳巷，马衔霜草出花园。由来在德非关险，不独阿房可断魂。
战争,哀伤,其十六 秋笛,苦调烦声急更迟，戍楼羌笛不胜悲。谁怜战久人先老？可念兵残将自疑。月黑关山全失道，风高杨柳半无枝。遥知朔漠烟尘惨，不似南征马上吹。
悼亡,愁绪,哭微之二首 其一,八月凉风吹白幕，寝门廊下哭微之。妻孥朋友来相吊，唯道皇天无所知。
思乡,想家,其三,辽阳天气异中华，春尽园林未见花。那似故园风景好，绮罗丛里驾香车。
思乡,想家,其二十四,颇动怀乡心，昨夜梦乡里。梦见城中云，下照大江水。江屋如渔台，芙蓉间兰芷。春露晨有香，秋霜夕生绮。自我二月行，西风近将起。鸥鸟怀故人，时窥旧凭几。且作慰远书，缄之浼红鲤。
战争,恐惧,戏题所见,田家不遣儿牧猪，老乌替作牧猪奴。不羞卑冗颇得志，草根更与猪为戏。一乌驱猪作觳觫，一乌骑猪作骐骥。骑之不稳驱不前，坐看顽钝手无鞭。人与马牛虽各样，一生同住乌衣巷。叱声哑哑喙欲乾，猪竟不晓乌之言。骑者不从驱者斗，争牛讼马傍无救。猪亦自食仍自行，一任两乌双斗争。不缘一童逐乌起，两乌顷刻斗至死。
思乡,想家,其三十四 听莺亭,不向他园去，能来共竹林。故乡知我念，特地奏秦音。
思乡,想家,寄怀邱献琛姬琢斋沈小梅,荷气袭树榭，桐阴高画楼。人如明月远，梦与故乡留。团扇余残暑，遥砧入早秋。有怀苕霅路，日暮共扁舟。
怀人,思念,寄子文友,古人湮没不能见，交道陵夷真可哀。与子碧江相别后，到今青眼未曾开。几伤尺素无人寄，犹喜新鸿昨夜来。怀抱相思长抑郁，燕居还念此心哉。
怀人,想家,月夜怀故人,清夜月初满，藓庭吟更幽。梧桐疏影老，蟋蟀乱声秋。旧国情何极，空江思欲流。故人今底处，危坐独凝愁。
怀人,孤独,夏夜对月怀吴子福,山房尘虑绝，寂寞亦堪怜。明月高楼笛，青毡独夜眠。砧声连汉苑，竹色淡江烟。竟夕难成赋，怀君益渺然。
怀人,思念,塞外得李伯承比部见寄诗有感,蓟门春草易临岐，回首风尘始自悲。鸿雁书来明月戍，故人吟罢白云司。曲中杨柳知相忆，别后刀环未可期。闻道朱弦多怅望，莫将流水受人疑。
怀人,想家,寄王希颜二首 其一,故人哭母南归后，闻在云居湖水西。綵服凄凉悲日暮，素冠欹侧任风低。山中驯鹿时时见，林上慈乌夜夜啼。丘垄旧栽松树子，秋来应得与人齐。
思乡,想家,其二 王公招,旅邸相逢日，开樽尚自亲。谁知生别后，遂作死离人。疾病工为祟，文章竟误身。故园台榭尽，零落不胜春。
思乡,失意,读钱申伯与仲弟唱和次韵见意,未忘世故似梅仙，謦欬那离狗马间。肯信片言功若药，坐使四海安如山。从来疗疾应须艾，宁有艾丸如许大。扁鹊先知今岂无，和缓高谈良有在。钱郎志气绝可人，不减风流温太真。新诗欲嗣汲黯直，陋巷更甘原宪贫。我有故园依北阜，松菊归来知好否。著鞭愿子勉为先，我已摧颓瞠若后。
怀人,思念,怀从叔川中,忆自沧江别，秋风泪满衣。已嗟行路远，况复寄书稀。雪尽巴流急，云深栈树微。相思如杜宇，长绕锦城飞。
怀古,失意,河豚味在诸鱼之下仅腹中腴可赏昔人目以西施乳亦稍誇矣余骤食此鱼颇有声过其实之叹戏题一绝以俟定论物固有遇不遇也,掩映银盘白玉壶，质如鸡卵味如酥。若将西子胸前较，未必鸱夷泛五湖。
怀人,失意,冬夜怀遐亭 其一,皎皎西飞月，愁心欲寄难。故人千里隔，树影一庭寒。诗句凭谁赏，星躔祇独看。无穷惆怅意，吟望自盘桓。
悼亡,孤独,哭赵别驾子野,年高唐进士，官小魏诸王。落落青云步，朣朣古锦囊。笔随文冢瘗，剑返虎丘藏。分得闲风月，湖山不掩光。
田园,想家,村家,野景村家好，柴篱夹树身。牧童眠向日，山犬吠随人。地僻乡音别，年丰酒味醇。风光吟有兴，桑麦暖逢春。
怀古,失意,大梁怀古三首 其一,高堞犹传古大梁，兴亡劫历几沧桑。七雄扰攘干戈地，五季纷纭磈礧场。菟苑草荒空暮雪，隋堤柳尽澹斜阳。繁华回首添惆怅，只有河流日夜忙。
思乡,想家,观后堂秋燕,喃喃若为语，栖栖犹恋巢。乌衣故乡近，好去莫辞劳。
山水,喜悦,望庐山,一望庐峰紫翠丛，荒祠古刹莽云中。钟声远听何人至，诗社遥看此日空。白鹿去时春不尽，玄猿啼处月偏浓。胜游我亦心偏壮，肯为浮名逐短蓬。
思乡,想家,赠封比部金翁 其一,绯衫不碍鬓丝苍，令子承恩在帝乡。欲识故园山色好，一官犹号白云郎。
怀人,思念,晚日湖上寄所思,与君为近别，不啻远相思。落日平湖上，看山对此时。
战争,想家,和浣云九姑征夫之作,风高万木啸，胡笳悲清秋。临河抚长剑，慨然中心忧。忆昔虏氛炽，杀气冲斗牛。丈夫志四方，不顾儿女愁。奋志辞乡里，驱马长悠悠。名王系颈归，胡骑屡见收。清霜已满鬓，陇水停不流。一身经百战，偏裨多封侯。人生趋王事，岂为身命谋。苟得展怀抱，麟阁非所求。
田园,哀伤,次韵乐天村居卧病 其一,岩桂花已空，时节秋尚暮。丛菊夹径幽，犹未金钿露。好客唤不来，衰疾推不去。山园何寂寥，秋声起竹树。西郊远尘境，更在山崦住。自应亲友绝，休问何以故。
思乡,想家,昭江春望代景子 其一,黄皮裤褶已全收，泪洒空山葬紫骝。意气不堪三战尽，功名难向一人求。阴阴桑柘鸡声午，渺渺云山雁影秋。归去故园高卧好，男儿岂必尽封侯。
思乡,想家,首春思归,新烟旧雨叹沉沦，又过江城十月春。杨柳渐看能赠别，故园芳草未归人。
山水,失意,登超然台还过云居寺同曹德馨苏惇元,岩根梦斸古桃花，天绮中霄落绛霞。左右神仙金阙侣，玲珑楼阁玉真家。漫披浊雾怜尘世，且叩空钟问释迦。丛桂晚阴风不扫，经坛秋冷月眉斜。
思乡,想家,其二,南朝痛史老犹温，风雨巴山夜闭门。金粉飘零三月尽，关河破碎几人存？花开问是谁家土？日暮欲归何处村？亦信佳兵终必衄。故园松菊不堪论。
思乡,想家,其二,料得南游客，于今欲白头。好为将母计，莫惜折腰愁。远道偏多雨，怀人畏及秋。那知故乡客，十月未披裘。
怀人,孤独,金陵道中寄,忍苦待知音，无时省废吟。始为分路客，莫问向隅心。峤翠藏幽瀑，枝风下晓禽。忆君秋欲尽，马上秣陵砧。
思乡,想家,桐江舟次忆仓山同人,故园何处是，云树思依依。岁晚鸥盟冷，潮寒鲤信稀。滩声喧水碓，帆影掠鱼矶。系缆荒村近，含情倚夕晖。
山水,流泪,游天界寺①,联骑春游入化城，松风涧水自泠泠。山门迎日诸方仰，劫火何年此地经。故事放参僧不语，遗基犹在草长青。西庵看竹流连久，归路冥冥暮雨零。
思乡,想家,经故居,到溪田作圃，环堵树为门。老忆先庐在，贫知草座温。三迁时己后，二纪恨空存。旧事无人话，斜晖满故园。
怀人,喜悦,张仲甫舍人闻余改役东河以诗志喜因叠寄谢武林诸君韵答之二首 其一,一舸浮江木叶秋，传闻飞鹊过扬州。自羞东嶂难为役，漫笑西行不到头。供奉更吟中道放，杜陵犹想及关愁。故人喜意看先到，高唱君家八咏楼。
思乡,想家,荅从弟幼成过西园见赠,一身自潇洒，万物何嚣諠。拙薄谢明时，栖闲归故园。二季过旧壑，四邻驰华轩。衣剑照松宇，宾徒光石门。山童荐珍果，野老开芳樽。上陈樵渔事，下叙农圃言。昨来荷花满，今见兰苕繁。一笑复一歌，不知夕景昏。醉罢同所乐，此情难具论。
田园,哀伤,宿田家望武夷山,仙崖蓄灵异，怪石盘空曲。一水隔花源，千峰入茆屋。金芝暖逾秀，瑶草寒更绿。云中武夷仙，一一颜如玉。白马去不归，玄猿叫相逐。昔陪丹丘侣，酣歌紫霞谷。鸡鸣洞天晓，落月在林木。空瞻仙子高，旧梦那可续。荒林激悲风，日入对樵牧。伫立望归云，解衣田舍宿。
战争,失意,边城角,夜夜榆关索莫声，西风吹散不胜情。将军雉堞龙蛇动，壮骑阴山觱栗鸣。月色凄凉寒共到，雁声嘹唳惨相并。离鸾绝谷知多少，愿得君王念远征。
田园,想家,次韵俞东村见示四首 其三 忆武功兄,宗亲零落重期功，马首何时得向东。二十年来乡里变，半登鬼箓半称翁。
怀人,想家,寄高公次副使二首 其一,吴台花鸟数惊新，遥忆朱轮金马春。怀绶张乔黔俗变，校书刘向?夷驯。十年剧恨无书雁，万里宁忘有故人。不谓到今难觌面，向来真易别江津。
田园,想家,题钱叔宝临大姚村图,王孙自是真龙种，画笔居然掩虎儿。何必大姚村下问，米家山色见应知。
怀古,想家,咏史,入关不守旧山河，汉用张良作网罗。垓下不知兵已合，夜深方讶楚人多。
田园,失意,田园杂兴,半生灯火误牛衣，晚岁才能悟昨非。雨笠半攲将犊去，丝车细捲趁蛾飞。粟生烧地山宜老，草烂新畬水正肥。莫道劳生何日息，迩来是事喜忘机。
怀古,孤独,石门怀古寄诸大（九鼎）,石门山中瀑布水，奔流直下青云里。晴日遥看细雨飘，中林近见微风起。谢公当日此山悽，晞发阳阿路不迷。已遣连岩移密竹，还营高馆对回溪。昔贤胜迹今游眺，佳处犹能领其要。我亦沉冥山水人，振衣便可称同调。芳尘瑶席已无存，惟见苕峣双石门。不携江海同车客，何处相期知者论。
田园,想家,忧村氓,世道日纷纭，人人自忧切。路逢村老谈，吞声重悲噎。我里百馀家，家家尽磨灭。休论富与贫，官事何由彻。县帖昨夜下，羁縻成行列。邻里争遁逃，妻儿各分别。莫遣一遭逢，皮骨俱碎折。朝对狐狸啼，暮为豺虎齧。到官纵得归，囊底分文竭。仰视天宇高，纲维孰提挈。但恨身不死，抑郁肠中热。南州无杜鹃，诉下空啼血。
思乡,想家,次张幼于见怀韵,黄金台下草霏霏，日日台前送落晖。览胜有时趋禁苑，梦归长夜到亲闱。故乡风景心常在，帝里春光雪又飞。看镜倚楼天万里，浩歌时一咏缁衣。
战争,想家,塞曲二首 其一,黄云四合角声哀，擐甲先登烽火台。十道控弦齐落马，幕中宾客上功来。
思乡,想家,新年,江上年华与浪奔，天涯心绪向谁论。持竿本住桐庐岸，被褐偶来金马门。足蹑风云非老事，鬓垂霜雪是愁痕。韭苗齑叶添新绿，昨夜东风入故园。
山水,失意,游大名寺,四望隋堤俱旧址，独留萧寺点空村。净将明水初开鉴，閒却迷楼不闭门。垂柳飞丝零白鹭，行厨引火出黄昏。总当天末多惆怅，可是盈虚酒一尊。
田园,喜悦,黄村,平天雨气散微茫，春树连村郁露光。猎苑青林开鹞道，市门黄砾筑驼场。珍珠压缶床槽熟，翡翠升槃野豆香。上马欣然得酣饱，朝暾隐隐见扶桑。
怀人,思念,为陈安素题洞玄子所寄墨梅,江郭遥闻鹤上笙，也将仙墨寄多情。相思几度閒花落，厌听孤城一笛声。
悼亡,哀伤,哭黄伟山内兄 其一,世事沧桑叹不常，死生大矣岂徒伤。酒垆感慨怀中散，琴曲凄凉泣孟尝。念旧重挥今日泪，招魂几断故人肠。素车白马何由达，营奠空持一瓣香。
思乡,想家,次韵沈文举忽见梅花,看梅曾感故园情，每到开梅别后生。旧树已从兵后尽，新枝忽见水边横。梦回山阁梨云白，月满江城画角清。欲寄西湖早春信，楚天霜冷雁无声。
战争,想家,其五,我昔游燕冀，道逢边戍子。问子何方来，言从北海涘。阴山雪迷人，冰澌生马尾。虏骑纵复横，夹阵石与矢。主师多谋猷，帐下尽猛士。封侯在偶然，转战何当已。军中多约束，浩荡返乡里。
送别,想家,别陶副使归南海,南越归人梦海楼，广陵新月海亭秋。宝刀留赠长相忆，当取戈船万户侯。
思乡,想家,到广河,清漳节物似清江，不复莼鲈梦故乡。历下果能留太白，镜湖端是属知章。身随客路常岑寂，心与沙鸥共渺茫。尚困马蹄三百里，小舟聊与过沧浪。
闺怨,想家,采莲曲,南风挥挥水上来，五月六月芙蕖开。红妆绿鬓谁家女，青苧缝裙一色裁。船头摘花歌且坐，船尾夷犹摇浆和。忽惊山雨过横塘，撑入柳阴看雨过。晴来复爱锦云柔，争唱斜阳不肯休。趁得落潮归又晚，一弯新月在溪头。
怀古,喜悦,进帆石门怀古,春至景渐暄，舟行日堪玩。矧抱昔人心，而怀斯世叹。平陂互倚伏，今古如宵旦。石门虽夙游，风物亦殊观。积峡启奔流，平沙衍高岸。帆回断飙急，棹去馀萍散。融融出渚云，役役将归雁。卷舒宁自期，寒暑为谁换。浮生贵不朽，金石有销烂。仰羡楼船人，英声烜西汉。
怀人,思念,舟泊沙坪怀赵伯良孝廉（一本作怀易宣人）,天空夜如洗，雨后几星明。海气浮孤屿，亭亭缺月生。推篷抚瑶轸，江岸静无声。弹作相思曲，怀哉一水盈。
怀古,愁绪,咸阳览古,长安西出咸阳道，行尽平沙渭水澄。便欲题诗怀往事，伤心忍见汉诸陵。
思乡,想家,题待渡图,停骖长林下，送目大江表。故园虽在望，山径尚深窈。招招舟子来，一苇横波小。松菊倘犹存，归耕远纷扰。
思乡,想家,其三,寒风梢槭下林柯，此去冰坚好渡河。痛煞望乡行哭处，蒋家山下白云多。
怀人,哀伤,寄外,思君客路冒风霜，独上妆楼望帝乡。最是离人肠断处，长堤衰柳挂斜阳。
送别,孤独,送道士薛季昌还山,洞府修真客，衡阳念旧居。将成金阙要，愿奉玉清书。云路三天近，松溪万籁虚。犹期传秘诀，来往候仙舆。
山水,想家,望钟山,伫立望钟山，阳春更萧瑟。暮寻北郭归，故绕东冈出。
怀人,思念,秋日怀元晦,叶落不胜秋，山空退烦暑。高斋读书罢，枕臂听残雨。霭霭野云昏，翻翻坠红舞。中虚万思息，动静理可睹。敬直如有存，勇进忽无所。要当涵濡得，未易气力取。林□传秋声，晚色霁宫宇。肃骚节物变，仰伏冥鸿举。谁与会心期，怀君自延伫。
战争,想家,凉,一夜西风吹?屋，天空野旷寒蹙缩。牧马禁月不敢嘶，车铃唤曙金声肃。王畿之内尚如此，何况玉关千万里。清时虽喜烽火销，尚有迢迢征戍子。呜呼戍儿莫苦辛，天下谁非逆旅人。
思乡,想家,归思,一疏高天听肯卑，春程日日改归期。躬如韦杜长宜曲，迹似湘山尽可疑。鶗鴂欲传何地语，辛夷偏发故园枝。朝来短发犹堪把，懒向青铜问几丝。
田园,惊讶,村居二首（此下系前家居时作） 其二,山人颇好事，蓬户掩还开。四野绿禾满，三秋白雁来。授衣裁短褐，饮蜡献新醅。即此堪投老，栖栖竟何哉。
悼亡,哀伤,哭押牙四寂,哀哉存殁苦难量，共恨沦流处异乡。可叹生涯光景促，旋嗟死路夜何长！空令肝胆摧林竹，每使心魂痛渭阳。缧绁时深肠自断，更闻凶变泪沾裳。
思乡,想家,剡溪杂咏 阮仙翁宅,再入山中去，烟霞锁翠微。故乡遗宅在，何日更来归。
咏物,哀伤,子规,蜀魄曾为古帝王，千声万血送年芳。贪夫倦听空低首，远客初闻已断肠。锦水春残花似雨，楚天梦觉月如霜。催归催得谁归去，唯有东郊农事忙。
思乡,想家,其九,涸鲋思甘泽，归鸿翼顺风。物情资化育，生意蔼昭融。树色烟霞外，湖光罨画中。故园天共远，时得梦魂通。
思乡,想家,其二,地上苦寒非故乡，天明屋底满衾霜。起来欲把吟须撚，冻断浑无一寸长。
思乡,想家,邑中滞雨示陈贵白,犹及相逢鬓未华，故乡春尽不须嗟。园林处处生新草，风雨年年送落花。高树昼寒归有鸟，小溪湍急走如蛇。方知傲世不在隐，高枕北窗闻打衙。
思乡,想家,秋思,利欲驱人万火牛，江湖浪迹一沙鸥。日长似岁闲方觉，事大如山醉亦休。衣杵相望深巷月，井桐摇落故园秋。欲舒老眼无高处，安得元龙百尺楼。
怀人,想家,怀公羽山人,秋风鸣旧林，万里故人心。感此萧条色，何如关塞阴。未栖珠树鹤，久废石床琴。古道无时赏，松扃待尔寻。
咏物,愤怒,雨,已从人日雨，漠漠浃旬连。漫绿春头草，仍迷夏口船。雷声喧浦近，农事悯时先。预恐为灾沴，悁悁夜炬前。
思乡,想家,茗川为徐子明题,忆卜城中已岁年，故园云物尚依然。神清不断爱茶癖，官瘦真无食肉缘。龙焙禁前收紫笋，玉尘销尽见清烟。葛溪一水来天地，自在中流陆羽船。
思乡,想家,渔梁坝登舟至浦口初闻雷饯者相贺,路当歙县境，水是浙江源。竹树知谁氏，风光似故园。峰头岚翠合，石齿浪花翻。举棹闻雷处，嘉祯感赠言。
战争,怨恨,其三,征人怨苦寒，关塞更漫漫。石堡依山峻，沙场并海宽。徒行随博望，仗剑斩楼兰。邀取麒麟画，祇令后代看。
战争,想家,秋怀四首 其一,紫塞烽烟接素秋，报传江郡腐儒忧。龙舆早望回南狩，虎旅先须备上游。黄阁谏书深国计，玉门羌笛散关愁。将军亟奏三边捷，圣代何孤万里侯。
思乡,想家,雁池,池水人言是雁池，池边兀坐久忘归。蓬瀛仙子红莲出，湖海幽人白鹭飞。杨柳垂阴留客佩，沧浪泼翠点人衣。故园一别头今白，目断江边旧钓矶。
送别,想家,别杨同州后却寄,潘驿桥南醉中别，下邽村北醒时归。春风怪我君知否，榆叶杨花扑面飞。
思乡,想家,其二,亲承锁钥镇雄关，拟复中原济险艰。兴晋预陈淝水阵，覆吴思保会稽山。何期狼跋难回顾，遂至龙髯不可攀。入赣出闽今已矣，旌旗凄断故乡还。
思乡,想家,食荔枝后作,杨梅酿丹液，荔枝流玉浆。晶丸与紫颗，信美均甘芳。翻思故乡味，难与分低昂。惟轮猩壳艳，一一豳朱房。乃知苏公语，未免多夸张。因兹远相访，吾兴良已狂。
思乡,想家,舟行 其一,空山驻夕阳，山色更苍茫。隔岸蘋花白，满汀芦叶黄。寒蝉抱树咽，金气侵衣凉。此际溪行者，能无思故乡。
怀人,想家,任所寄乡关故旧①,老子生来骨性寒，宦情不改旧儒酸。停杯厌饮香醪味，举箸常餐淡菜盘。事冗不知筋力倦，官清赢得梦魂安。故人欲问吾何况，为道舂陵只一般。
思乡,恐惧,乞补外出江皋待命泊伟观二首 其一,经年充拾遗，一字无所补。岂不怀故乡，念方事新主。一朝冒超迁，循墙不遑处。宁离人间世，亦恋行在所。有亲方赖禄，有子方应举。守道在守官，奈当事斯语。
思乡,想家,其二,逆旅新寒入，荒林败叶飞。乡心空自动，衰病不能归。
怀人,想家,依韵寄成都李希淳屯田,思君君未还，君恋蜀中官。白首虽知倦，清衷宜自宽。花时难得会，蚕市易成欢。莫叹归休晚，生涯苦未完。
思乡,想家,京都怀双亲诞 其一,赚我平生识一丁，故园动隔八千程。四时恰好中秋景，二老方逢此际生。春酒介眉惭古意，秋花盈眼荡金城。蟠桃欲仗西王母，青鸟殷勤为寄声。
战争,想家,塞下曲,长城连大漠，紫塞控边涘。千骑黑弰军，落日辕门里。不战气偏骄，角逐心更喜。尝闻卫霍功，得遇风尘起。如今息功利，令人愁欲死。
思乡,想家,次韵胡伯晖喜王簿移梅,水南梅花光似雪，扑地香风喷鼻裂。诗人不来岁华晚，寂寞岩扃那忍折。一朝移向凌风前，雕栏碧甃生寒烟。聘以新诗寿芳酒，洗空遗恨春溅溅。住山多时识幽洁，行到台边忽凄咽。故园萼绿正相思，冷却东皋半犁铁。
山水,哀伤,游翠云关和吴山人,白云回绕翠云关，吾辈登临乐意閒。树拂微烟秋淡淡，港通晴瀑夜潺潺。悲风卷地虎坐石，黑气贯天龙在山。老衲平生不迎客，避人深入竹林间。
山水,哀伤,望香炉峰读孟浩然诗因述,移棹望庐阜，香炉旧识名。鸟飞千嶂碧，日净片云生。伞瀑长虹下，溪深猛虎行。松门通佛宇，萝径绕檐楹。业爱远公白，诗欣孟子清。余方谢羁束，幸此共芳声。
怀古,想家,分题得泗亭怀古送友别,舣棹閒登泗上亭，残碑犹载旧时铭。鹿亡自合归隆准，蛇断何为泣素灵。芒砀山头云漠漠，沛丰城下水泠泠。大风急起歌台莫，舟子开帆未肯停。
田园,哀伤,柬半村先生,乐今竟如此，王郎又若斯。自羞秦狱鬼，犹是羽林儿。月白劳人唱，霜空毅魄悲。英雄生死路，却似壮游时。
战争,哀伤,其六 江城暮听笳,幕府秋笳起，随风度海濆。哀音摇落日，逸响度寒云。断续边鸿羽，飞扬塞马群。万方烽燧熄，无拟玉关闻。
怀古,流泪,湘川怀古,湘水终日流，湘妃昔时哭。美色已成尘，泪痕犹在竹。
悼亡,哀伤,哭冯深居常簿,泛宅江湖上，萧萧两鬓皤。祇知衣可典，不厌客来多。文富家安有，名高实若何。身前身后事，令我起悲歌。
思乡,想家,其二 拟孟郊,晓风有暴信，暮蝉无好声。晓风与暮蝉，自与时节争。独客辞故乡，推车谒梁城。梁城道迢递，区区役吾生。不如归旧山，藜藿安性情。
怀人,想家,其二 忆故园诸友,闻道毗陵诗酒兴。何事经年断书信。相期共斗管弦来，今日知音一留听。玉漏声长灯耿耿。星汉渐移庭竹影。寒林晓际别生春，暗数残更不成寝。
思乡,想家,夜出神武门,马散天街阔，长堤偃玉虹。空林晴雪后，寒月水烟中。人聚平桥火，鸦翻古栝风。梅花香载路，清夜故园同。
战争,想家,侯总兵疏勒望云图 其一,汉家都护旧临边，又向关山逐左贤。百战功名谁得似，有人扶杖说燕然。
怀古,想家,顾山香山寺文选楼怀古,帝子声华事已遥，空留遗像仰清标。半庭草色侵双屐，一径松风话六朝。殿宇几经沦浩劫，峰岚依旧薄层霄。文章麟炳垂千古，不与斯楼共寂寥。
怀人,思念,题画梅寄吴子化,建康姑孰雪飞时，庾亮楼中坐赋诗。春送一枝钟阜早，江头南望寄相思。
送别,想家,送张直公归南郑拜省,夫子思何速，世人皆叹奇。万言不加点，七步犹嫌迟。对酒落日后，还家飞雪时。北堂应久待，乡梦促征期。
思乡,想家,月夜至湘阴次华六梦鹿原韵,击楫轻千里，归帆自远天。暮云青竹戍，夜月洞庭船。岸火近偏暗，芦花秋更妍。故园风景好，相对已悠然。
怀人,思念,舟中有怀林待用,渺渺长波映远空，依依新柳扬春风。相思人在青山外，尽日舟行细雨中。汲黯身为汉廷重，杜陵诗到锦城工。天王明圣江湖远，嬴得驱驰两面蓬。
闺怨,愁绪,宫怨,泪粉羞临宝鉴前，淡妆争似旧婵娟。一言曾忤君王意，闭在长门十五年。
怀古,失意,盱眙县怀古用杜工部九成宫韵,盱眙南山湄，泗城浸如臼。雉堞宛然围，流波荡缺口。城心矗浮屠，晃朗存户牖。想当水未潴，山城大于斗。洪涛倾天吴，巫支祁骇走。遂使妇子居，竟作蛟鼍薮。导川顺水性，神禹功不朽。水由地中行，妙用传希有。后乃违厥度，湮水水失守。宣防英哲能，法鉴千载后。长空松风回，凭轩惆怅久。掘地伊何人，注海重搔首。
田园,想家,夜饮杨村,转柁初投独树村，杖藜因叩小蓬门。殷勤翁媪吹茅火，饤饾鸡豚荐瓦樽。剩喜平时无暴客，祇愁连雨没禾根。招邀纵简真淳在，欲去犹嗔稚子喧。
思乡,想家,寄怀管钟石使君,几年海寺起泷云，泷水清清忆使君。秋菊正开官酒熟，霜鸿才下郡齐闻。乡心易对青山薄，诗兴閒从碧树分。閒把好香烧夜月，此中无限在高旻。
田园,失意,将卜兰芷村居留别郡中在仕,兰芷江头寄断蓬，移家空载一帆风。伯伦嗜酒还因乱，平子归田不为穷。避世漂零人境外，结茅依约画屏中。从今隐去应难觅，深入芦花作钓翁。
思乡,想家,园蔬十咏（录二首） 其一 波棱,清斋漫引龙池水，自灌波棱出不迟。却忆故园春雪里，满畦寒玉碧差差。
思乡,想家,其二,爱尔不能住，高楼空暮思。浮云连日脚，流水绕天涯。未有孙阳遇，虚烦楚客辞。故园江上好，风咏况相宜。
怀古,想家,湘阴谒三闾庙 其一,遗像缘虫篆，空廊污燕泥。浮湘魂不散，归郢路长迷。帝子山如黛，王孙草又萋。千秋有遗恨，长在武关西。
思乡,想家,次韵温伯夜坐今日忽得舍弟到杭消息喜见于词,长风吹月来，影碎竹间牖。良宵坐窘束，愧我尘外友。平生烟霞兴，硉兀上南斗。颇亦契三三，未省计九九。迷涂入簿领，乡心几回首。嗟予季行役，舟拂涨溪柳。凌晨双鹊鸣，玩占得无咎。何当从汝去，履綦寻蕙亩。
思乡,想家,郭汝承诗有乡思书此解之,十年几作五陵游，一剑高横万里秋。此夜龙光方射斗，乡心且莫视刀头。
思乡,想家,高唐道中,行李飞蓬外，乡心落日时。路遥怜马困，野旷觉车迟。碧草寒烟色，黄花夕露滋。千年盻子冢，独起后人思。
怀人,思念,题扇寄燕叔义郎中,千里共明月，六合生清风。悬知故人意，长在相思中。天阔雁难到，海遥舟可通。当年凤台路，樽酒别情浓。
思乡,想家,过沛歌风亭,苍梧帝逝薰弦绝，千古三侯慷慨歌。丰沛故乡宜有感，韩彭猛士惜无多。英雄老去台空在，魂魄来归意若何。楚舞尊前鸿鹄起，大风几动汉山河。
怀古,想家,胡姬曲二首书苏武别归图 其一,汉子辞归跨塞骝，飞尘沙碛泪难留。依依望断南天雁，羞涩愁添独倚楼。
怀古,哀伤,夏驾湖晚步怀古（吴王夏月车驾避暑之地）,岂独吴王事可怜，人生回首总凄然。空嗟落日犹如梦，不记东风几换年。宝驾迹消前古地，菱歌声断晚凉船。如今城郭都迁变，茅屋荒颓草积烟。
山水,哀伤,游兴福寺,千载破山兴福寺，六朝栝桂郁云烟。老僧圆塔伤花落，潭影空人更怆然。
战争,想家,阴山观猎和赵待制回文,围猎看人放海青，黑山峡口路交横。飞鸿雨湿云天远，去马风寒雪塞平。归客北边关柝击，过军西畔寨灯明。巍巍殿帐毡房煖，衣铁冷深更鼓鸣。
悼亡,想家,哭潘致中,气夺今朝得赴时，未违旬日尚论诗。出生入死元无间，富不如贫可勿疑。行若寻常非世有，洒然语笑至今悲。独因人重遗传画，题记春来绝笔辞。
思乡,想家,蜀中元夕,京华西蜀两元宵，总去家山道路遥。来岁乞归逢此夕，故乡灯火沸笙箫。
田园,想家,十月望后前辈周桐野同年王楼村雨中过槐簃看菊留小饮明日桐翁以诗见投次原韵二首 其一,老瓦盆中花十本，上槐街里屋三间。眼前此景殊不俗，辇下几人能爱閒。我已掀泥除藓径，客方冒雨扣柴关。寒林瘦竹萧萧意，着片疏篱即故山。
思乡,想家,门有车马客,门有车马客，云是故乡士。别去三十年，归来数千里。相逢叙旧情，历历询平生。交游几存没，道路何经营。问答未及终，儿女出樽酒。往昔各青春，于今俱白首。叹息复叹息，徬徨更徬徨。视彼土馒头，终焉归北邙。
思乡,想家,题定光寺（与洵侄期集）,为怜山色好，百里赴幽期。叠嶂生寒早，脩林出日迟。年华空晼晚，时事竟艰危。咫尺故园在，题诗有所思。
思乡,想家,秦淮客舍除夕呈大兄,兄弟喜连床，灯前话故乡。年随窗雪尽，夜入酒杯长。暂得欢情合，都将客况忘。何如共归去，烂醉北城傍。
思乡,想家,戊戌端午,退休敢望赐宫衣，破箧重寻旧暑絺。梅子黄时端午又，葵花红处故园非。画符焉用元无病，标锦休争但合归。赖有故人饷新煮，一杯草草勒鱼肥。
咏物,流泪,海棠,山碧花尤好，径长人自閒。锦围春照耀，红雨暮阑斑。
怀人,失意,秋日寄送友人入蜀,日暮溪风吹女萝，故人西去近如何。黄陵庙口芦花落，白帝城边秋草多。失路自惭监骥泣，途穷谁听饭牛歌。停鞭为问邛崃道，九折曾经几客过。
思乡,想家,家居小楼会客分得足字,宦游本夙好，负疴厌驰逐。黾勉归故园，倦鸟今止宿。朋旧月一饮，值我会再续。摘蔬夜犹鲜，漉酒冬已熟。薄言宴楼居，饱岂在粱肉。白云堕书几，鸣鸠隔林屋。过雨阻新暑，首夏气清淑。及兹风日佳，泥饮勿辞足。
怀人,孤独,岁暮写怀二首 其一,书床斜傍竹溪虚，千古风流梦寐俱。汉祖每资萧相国，齐人多赖管夷吾。林丛月落狐狸啸，水国天寒雁鹜呼。岁暮故人寥落甚，抱琴祇欲赋归欤。
思乡,想家,其二,满目乡心怕著秋，东州见了又西州。明年莫看中秋月，曾是当时照别愁。
怀人,孤独,闻寇退欲还柳州寄柳守常子正,旧隐龙城在，书传喜可知。还来避地客，已去弄兵儿。瘴色休看镜，行期不问龟。中秋一杯酒，定与故人持。
思乡,想家,其五,欲挂衣冠已上章，更令冲冒去南昌。南昌纵有佳山水，争似安閒在故乡。
怀人,思念,寄内,滩水桥东小路支，莫栽杨柳赠分离。内园只可载红豆，每岁相思寄一枝。
思乡,想家,小除泊舟峡口,万山峡口且停桡，行客归心路转遥。黑海暗风鸣石角，五更斜月照山腰。残年历数无多日，旅邸诗成记此宵。更莫推篷望乡井，微霜上鬓不能消。
山水,喜悦,游东山二咏次李丞相韵 其一 鳣溪,寒木高萝几曲溪，断碑零落卧荒祠。澄潭想像云头涌，悬瀑依稀雨脚垂。地轴漫烦龙虎战，天符那得鬼神私。茫茫造物殊难晓，要是为霖自有时。
闺怨,怨恨,闺怨一百二十首 其九十五,欲扫鸾笺写彩云，惟将心事怨夫君。蜀山花竹湘潭雨，杜宇春深独不闻。
闺怨,愁绪,宫怨 其一,裁成纨扇拟修容，曾赐昭阳系臂红。一自上皇巡幸去，空留春燕锁南宫。
思乡,想家,寄白下同寅丁计部,忆从京国侍台端，颠著衣裳倒著冠。汉署夜回惊鹤起，晋陵春丽过驹看。一麾敢拟能分竹，三褫随加罢握兰。摇落未须吟泽畔，故园松菊尚堪观。
思乡,想家,除夕黄公补邵长孺黄公绍梁宗文苏懋德潘子朋程无过潘季选程虞仲集予斋中因怀舍弟经季未至二首 其一,荒斋亲友合，谁道是京华。岁积乡心远，天寒暮景斜。辛盘将进酒，蜡炬半成花。独望征人骑，长途送落霞。
怀人,想家,送庆上人归湖州因寄道儒座主,上人今去白蘋洲，霅水苕溪我旧游。夜雨暗江渔火出，夕阳沈浦雁花收。闲听别鸟啼红树，醉看归僧棹碧流。若见儒公凭寄语，数茎霜鬓已惊秋。
山水,孤独,游香山佛迹,灵山名达蓬，香水霭薝卜。龙祇久覆护，云物翳深谷。拂衣向劫中，神斧断苍玉。至今天人尊，灵迹印金粟。颇闻开士谶，飞锡隐岩麓。坐令湖海客，香供走川陆。巍巍虔报地，色相俨金屋。缅想旧巾瓶，犹能慰心目。篮舆访莲社，一笑欣自足。抚事动幽寻，畴能念荣辱。松炉袅如见，馀力付棋局。更觉梦中身，翛然百无欲。
战争,想家,其八 明妃怨,物色归骄虏，蛾眉镇独颦。迁延上马地，决绝贯鱼人。觱篥风相切，琵琶语不真。君王有飞将，妾是玉关尘。
思乡,想家,得庐山愿云师书,绝顶诛茅处，苍崖怪瀑风。书来飞鸟上，僧出乱流中。世事千峰断，乡心半偈空。却将兄弟梦，烟雨问江东。
山水,想家,望山海关,雄关割据势崔巍，群盗纷驰旧祚移。四海讴歌归圣主，万年基业启边陲。东开碣石连沧海，西指临洮服远夷。谩道莺花虚塞外，春风随我到天涯。
战争,哀伤,昭君怨,汉腊殊未暖，胡沙不苦人。毡车旌悠悠，系我昭阳颦。八岁入深宫，涓系感君仁。一朝赐出塞，诏罢羽林军。妾去六军逸，况复天王欣。猎猎北风寒，吹我髻上尘。纥于萎白草，日夕天黄云。塞鸟间关鸣，嫣花寂寞春。造化无脆腴，寔命有邅迍。单于近款塞，无念妾身沦。
思乡,想家,题须江驿诗后,归来已负百花期，閒拂尘埃看旧诗。极目平芜二千里，乡心惟有杜鹃知。
田园,孤独,田家留客行,行人莫笑田家小，门户虽低堪洒扫。大儿系驴桑树边，小儿拂席软胜毡。木臼新舂雪花白，急炊香饭来看客。好人入门百事宜，今年不忧蚕麦迟。
战争,愁绪,次秋字,疮痍入梦起边愁，又值萧萧落木稠。何处征人惊雁影，谁家织妇望刀头。杯停河朔忧时日，月照关山出戍秋。为语请缨年少者，风尘海上未曾休。
思乡,想家,流河新月,流河新月彩云边，散作秋光照客船。此夜故乡思万里，一时回首使人怜。
思乡,想家,其二,忆归方四载，四赏故园梅。为爱先春意，同寻泛月杯。星星冰艳见，细细冷香回。莫以流光感，翻令怀不开。
思乡,想家,系舟京口岸行赴金陵,征途浑忘故园情，江上维舟杖策行。一路青山连白下，却思今日是清明。
思乡,想家,其四,野店山家开已残，寒来移近曲阑干。亭亭似与霜华斗，冉冉偏随月影繁。千里况逢佳客赏，几人能得故园看。清尊岁暮东篱下，采采金花不满盘。
思乡,想家,题画赠德逊南归 其一,花落江南清浦香，春潮逦迤送归航。九华才过匡庐出，看遍名山到故乡。
山水,流泪,游仙华山,仙华矗万仞，我乃庐其东。日夕与山对，今兹踏玲珑。起左信奔鹿，当前任啼狨。大啸崖石裂，一览天宇空。苍松饱风雨，绝壁挂老龙。樵斧不得睨，抚根憩吾躬。邈哉轩辕氏，问道由崆峒。龙髯一以远，千载悲遗弓。犹传少女灵，鍊玉于焉宫。山林重帝胄，香火明民衷。我来重怀古，揽涕临西风。何当刺飞流，一洗磊磈胸。
思乡,想家,其三,故园荷屋傍濂溪，苦爱莲花入梦思。今日题诗还自笑，江湖尘土鬓成丝。
山水,孤独,游智老寺次韵,上方人不到，岚气晓氤氲。鸟道初无路，僧居半是云。青山空色相，流水悟声闻。扰扰红尘客，畴能为解纷。
闺怨,想家,玉楼春 其一 闺忆,越罗冷薄金泥重。钿合碧寒龙脑冻。绕径全低月树枝，峰影暗随云水动。银筝夜久殷勤弄。花落石亭添别梦。一纸乡书泪滴穿，空廊鸟啄花砖缝。
田园,孤独,石莲洞留黄洛村,经年不坐莲华石，绝壁烟霞费剪裁。望月台高沈竹筱，负暄岩转暗莓苔。厓边籍草閒闻鸟，洞口攀萝乱落梅。底事远来黄叔度，孤舟江上屡相催。
咏物,恐惧,咏燕,来去知时候，堪怜异众禽。双飞春雨细，对语画堂深。寄宿雕梁稳，衔泥柳岸阴。栖身自有处，鹰隼莫相侵。
山水,哀伤,六月十六日由南昌舟还金陵养疴湖上望庐山忆南康郡守王翰林并忆林贻书提学偕幕僚黄墨园君方入游此山 其一,呻吟船榻对鸥横，祗有湖波和此声。却怪看山閒郡守，不分瀑布药劳生。
怀人,想家,白下逢王比部幼文使还吴中兼怀沈比部箕仲,趋朝同听禁钟声，日出彤墀一字行。我自分司称散吏，君今衔命下陪京。青幡南布王春令，白纻东归子夜情。天末故人如把袂，五云回首凤凰城。
思乡,想家,郁林道中,落木荒冈古郁林，刈禾人半故乡音。牛羊影乱寒山暝，饼饵香微野店深。他日归装谁压石，秋风行路怯闻砧。劳官莫说车生耳，仆马痡瘏已不禁。
怀古,流泪,苏武归汉,仗节来归汉，麒麟万古图。艰难曾使虏，慷慨有臣苏。雁信传何有，旄残齧已无。拜恩趋凤阙，挥涕忆龙湖。日月依新主，风沙失故吾。一官才属国，揽卷为嗟吁。
战争,想家,其四,烽火传花马，将军发贺兰。天心诛叛亟，国法受降宽。衙帐青唐入，沙场白骨寒。乱臣谁贳死，史笔后人看。
思乡,想家,其二,岂不念行乐，重为王事牵。夕除何店里，春到故园边。路更过三峡，人须老一年。凄凉盘岭梦，正及子规天。
怀古,哀伤,谨和尊大人领省沙场怀古兼四娱斋韵,小沙场没铁衣堆，忆昔英雄一窖灰。青冢荒凉遗旧怨，黑河呜咽写馀哀。书痴信手翻新曲，诗瘦扶头怯大杯。汗漫谪仙游八表，子卿归后几人来。
思乡,想家,赠袁履善长史同年,霜髯此日围棋叟，绿鬓当年同舍郎。出仅一身何假锸，行逾千里不赍粮。未论缁素皆亲属，才得湖山即故乡。似尔萧疏吾亦易，槛猿笼鸟更茫茫。
田园,孤独,闲居,肺病不饮酒，眼昏不读书。端然无所作，身意闲有馀。鸡栖篱落晚，雪映林木疏。幽独已云极，何必山中居。
怀古,愁绪,西湖怀古,西湖长者忆苏公，烟景风流二妙同。天载一泓邀晚翠，人开千顷泛春风。山空古寺湮秋草，日落荒堤锁暮虹。自古乾坤俱梦幻，剑铓何用割愁峰。
闺怨,愁绪,晋宫怨,恩宠由来有浅深，至尊行幸岂无心。蛾眉不解君心巧，空听羊车竹外音。
怀人,思念,书怀赠松坞居士,男儿不富贵，鍊丹驻年貌。二者两无成，且从性所乐。海上有敝庐，藏书归自校。日与古人友，不为外物挠。怜君钻故纸，未收稽古效。开馆卖文字，逢人说忠孝。闻声久相思，一见如漆胶。群雄争山河，众才被笼罩。谋臣与猛将，分途各腾趠。吾党贵传道，穷通何足较。愿因汝南评，扶翼周孔教。赋诗叙鄙怀，险韵难推敲。
怀古,失意,凤凰台怀古,凤凰一去不复返，竹实桐花空满庭。暮雨楼台连野寺，秋风鼓角动边城。水边万井吴烟白，天外三山楚树青。不见骑鲸李公子，几回惆怅此中行。
闺怨,喜悦,采莲曲,采莲复采莲，盈盈水中路。鸳鸯触叶飞，卸下团团露。
山水,哀伤,登报恩寺阁,高阁閒登四望宽，青山极目倚云端。水村漠漠连天远，垄树沈沈带雨寒。罢马嘶风春草遍，倦鸦归堞夕阳残。岂知大道平如掌，今古人间行路难。
思乡,想家,秋阴过李子将溪野漫赋,万竹迎风晚自吞，石榴残雨绿溪痕。掩书谁与谈天下，结屋吾将归故园。虫绕曲栏吟露草，鸦翻斜日起烟村。桥头便是红尘路，生计惟应早杜门。
怀人,想家,暮抵西山香城寺怀伯衡先是相约同游不果,苍苍绝壁迥巃嵷，陟磴攀藤一径通。茅屋数家松叶下，山程十里水声中。天开殿阁回峰抱，日落云霞半岭红。正是登高时节近，故人相望隔江东。
怀人,思念,晚春寄怀林八员外董七侍读先有游董岩之期,黄鸟堪求侣，青山独掩扉。相思空夜月，一别换春衣。江树云边出，林花雨外稀。董岩佳赏地，连佩莫相违。
怀人,想家,寄程汝玉秀才,乡闾推服孝廉名，谢绝辞闱乐太平。黄卷不忘穷古圣，白头无倦诲诸生。安车未召人为晚，束帛重来世所荣。况有知音贤太守，恳章三度荐遗英。
田园,想家,三别好诗 其一 题吴骏公梅村集,莫从文体问高庳，生就灯前儿女诗。一种春声忘不得，长安放学夜归时。
思乡,想家,其二,槛外微阴入小簃，登临莫笑我来迟。乡心已落梅花后，山色争看夕照时。选胜西湖偿旧约，开筵东阁订新知。他年得遂兰陔愿，笑指燕云相与期。
思乡,想家,其二,得官荣与故乡看，初佩鱼符日下还。内相远孙真太守，海南佳郡是连山。
悼亡,哀伤,哭陆先生,六亲恸哭还复苏，我笑先生泪个无。脱履定归天上去，空坟留入武陵图。
思乡,想家,其二十八,贱贫众所恶，而乃士之常。束书返故园，结屋瞰清江。稍种门前柳，亦种墙下桑。深居观元运，外物徒扰攘。达人无不可，用行舍则藏。固哉亚父辈，赤心龙战场。剑术岂不精，奈何天命王。
怀古,想家,咏史,疲民渐欲废耕犁，蚁穴从容善溃堤。东去伍员终报楚，北来骑劫已临齐。阉人祗解求黄雀，故相谁怜梦白鸡。莫信当涂吞野葛，安排墓上署征西。
思乡,想家,雨后闻蝉,一雨生凉思，羁人感岁华。蝉声初到树，客梦不离家。海北人情异，江南去路赊。故园儿女在，夜夜卜灯花。
怀古,失意,越王台怀古次南谷韵,瓯闽古建国，钓龙有遗台。台空龙已逝，沕穆祠宇开。剑履掩虚幌，丹青杂荒苔。念兹勾践胄，桓桓亦奇才。援戈逐秦鹿，土宇日以恢。疏封受赤社，组练咸阳回。贡篚来百粤，威声振九埃。缅怀全盛日，意气亦雄哉。至今奠椒醑，犹有遗民来。鱼灯已黯黯，马鬣尚累累。故宫渺禾黍，落日潮声哀。感此发长喟，登临为低徊。
怀人,想家,寄林宗敬同府,故人别后眼常青，底事诗筒隔岁停。濯洁每思江汉水，纫香时梦茝兰汀。春郊一驾行应别，昼锦孤标见始经。老我高州情绪苦，夜深刁斗不堪听。
思乡,想家,滁州赠詹齐之,君趋京国凡三仕，我向山林滞一生。放逐共为千里客，艰危相倚十年兄。镜中白发年空老，囊里黄金日渐轻。南望乡关心已折，西风树树动秋声。
思乡,想家,九日登四望台,北干山头野菊开，登高载酒且徘徊。故乡犹遇重阳日，新磴能通四望台。况自旧游人散后，十年不上此山来。
思乡,想家,秋叹四首 其一,豺虎昼方喧，白日长闭门。我行宜木杪，胡为犹故园。愧无荷锄力，上累慈母恩。近闻湓城下，水战鱼龙昏。大江日夜流，万里长波翻。跣行践荆棘，苦月送旅魂。烽火塞路岐，欲去每声吞。
思乡,想家,其二,不信时清日，长令老故园。贞筠如挺拔，俊鹘必腾鶱。物望归封事，天心重直言。会从阊阖里，还认旧巢痕。
思乡,想家,登楼望水,鸟啼花发柳含烟，掷却风光忆少年。更上高楼望江水，故乡何处一归船。
思乡,想家,思归,秋老江城起戍尘，山收西日掩云津。留连光景多无酒，俛仰风埃独有身。旷野雁填遗阵阔，虚沙船发落痕新。故园松菊犹三径，梦过烟霞水石邻。
田园,想家,代陶渊明九日闲居,昨者远游归，田园守旧耕。冉冉老将至，于世复何营。时来嘉令节，悦我迟暮龄。众卉承露萎，孤松冒霜荣。木落远峰峻，潦止寒流清。岁寒知物变，壮图令心惊。萸为辟恶佩，菊有遗世情。既感川上叹，亦肥嘉遁贞。事往勿复道，觞至可尽倾。俯仰衡门士，聊以毕吾生。
战争,恐惧,赠高都阃君阳还楚,将军非是不好武，将军既武又能文。揖让恂恂如儒人，挥戈辟易万马群。文武一道古所难，干戈揖让同此身，武惠武穆岂武臣？
山水,喜悦,游雁山与桥侄,天柱峰前多古木，芙蓉庵下仙人宿。春风吹落碧桃花，子规啼裂山头竹。十年来往龙湫上，一两芒鞋一枝杖。飞流千尺落深潭，白雪纷纷洒青嶂。白发看山愁日短，好景招人及春暖。我家小阮带青钱，提壶又向花间转。老夫乐事在天伦，人间此乐方为真。
怀人,孤独,和罗涧谷寄以姑苏旧游韵,为云旧欠四方从，投老相逢稛载空。吟榻几时今雨客，尘襟一夏故人风。长江秋色烟波外，落日渔家醉梦中。无计事君吟得好，诗来面摺欲生红。
思乡,想家,三月三日作,上巳今朝是，风光异往时。海云成雪易，塞柳得春迟。目极关山道，情悬曲水诗。谁能修禊饮，一涴望乡思。
山水,失意,望焦山莫至,石斗东溟起，云含北固青。江山分气槩，风雨走精灵。处士轻龙诏，仙岩秘鹤铭。由来玄圃路，少许俗人经。
思乡,想家,恩县道中雨,东风数杯酒，细雨三家村。行旅片时湿，农家素业存。梨花时一瞑，水鹳忽群喧。大有江南色，翻然嗟故园。
思乡,想家,秋日雨中白门写怀,秋雨长安陌，经朝只闭门。阴云连白昼，灯火易黄昏。屋漏频移席，囊空久弃樽。故乡禾黍熟，何日到江村。
怀古,想家,吉林览古杂咏 其一,克商肃慎致梯航，楛矢陈庭理或常。未必幅员归北土，詹桓辞晋失誇张。
咏物,想家,云,片片飞来静又闲，楼头江上复山前。飘零尽日不归去，点破清光万里天。
思乡,想家,新月,新月如弓曲未平，清光照我入孤城。当空桂影浑疑见，绕路松阴解送行。三五渐从今夜满，寻常还是故乡明。无端忽被微云掩，谁识嫦娥一片情。
咏物,喜悦,兰,幽兰两三花，清香暗中起。日暮望美人，盈盈隔湘水。
怀古,孤独,采石怀古,青峰来合沓，势压大江雄。舟渡神兵后，城荒王气空。山根鱼浪白，岩壁石萝红。弄月人何在，孤坟细草中。
思乡,想家,病,一卧经旬日，萧然雨鬓疏。瘦腰怜沈约，病肺叹相如。客梦悬孤枕，乡心绕旧庐。况堪家万里，十月阻音书。
怀人,想家,山中避乱怀故园亲友,念得馀生愧饭蔬，力田重忆故人初。巢云尚累牵鸡犬，饮谷犹能与鹿徂。五月雨深松阁梦，兼旬烽断莞城书。三都正是愁珠玉，桑里贫交草满闾。
思乡,想家,经龙潭故居,不到故园久，宁辞归路遥。山光自今昔，人物叹萧条。古镇东西市，长江旦暮潮。何当寻旧业，来此伴渔樵。
送别,孤独,送客,明月孤舟远，吟髭镊更华。天形围泽国，秋色露人家。水馆萤交影，霜洲橘委花。何当寻旧隐，泉石好生涯。
怀人,哀伤,寒夜怀罗岐,客舍清寒处，悠悠动所思。故人经岁别，尺牍隔年期。杯酒谁同醉，梅花独赋诗。寥天鸿雁尽，霜月夜眠迟。
咏物,孤独,杨柳,杨柳青青沟水流，莺儿调舌弄娇柔。桃花记得题诗客，斜倚春风笑不休。
思乡,想家,荅袁子,别思将春起，乡心与日摧。已经三载别，犹有一书来。我愧思鲈者，君诚倚马才。黄金似芳草，又满郭生台。
思乡,想家,惜竹（并引）,老藓墙阴夕照间，何人折我翠琅玕。即兹绿叶随尘化，犹有低枝带露残。不放云梢侵霰雪，因嗟世故足波澜。故园未乏筼筜品，十顷繁阴六月寒。
送别,哀伤,晓别,晓鼓声已半，离筵坐难久。请君断肠歌，送我和泪酒。月落欲明前，马嘶初别后。浩浩暗尘中，何由见回首。
怀人,想家,晚立怀友,野旷行人绝，林空坠叶闻。客愁当落日，诗思入寒云。草暗防蛇毒，山昏过虎群。梅花万里道，岁晚正思君。
战争,失意,赋得汉细君,高楼凤去琐寒烟，风物江都已惘然。胡地夜笳惊戍马，汉宫春色怨啼鹃。乌丝老去毡房冷，黄鹄歌残毳幕前。生入玉门犹腐骨，不知青冢草芊芊。
思乡,哀伤,游嵩华值岳子还吴中赋赠,欢悰眷春陶，凄怆感秋别。日予嵩华游，子亦返吴越。江海壮烟帆，山川险辕辙。虽殊水陆途，共抱辛勤辙。风涛各一方，云壑每同月。龙骛迥莫攀，凤举渺难掣。高情逸松乔，孤怀挺倪缺。远游信昭旷，独往惭薄劣。历览穷幽奇，岖嵚足怡悦。暌携何日并，努力崇令节。
悼亡,流泪,哭朱质,可怜年少艺多门，死后谁为酹酒尊。笥有六书传父业，家徒四壁受人恩。萧萧白发牵孤梦，处处丹铅积泪痕。唯见西窗旧时日，一帘竹影自黄昏。
思乡,想家,发北新关初闻孤雁寄东窗叔,紫塞分寒影，清江入暮深。遥怜失群翼，还似独游情。匝月疑衰苇，迷烟滞古城。南归书帛杳，为向故园鸣。
思乡,想家,题江湖归思卷赠久客者,十年不上钓鱼矶，梦里还家觉后非。无主落花随水去，有情啼鸟劝人归。门前翠竹高多少，山下苍松大几围。想到故园春未老，相逢桃李正芳菲。
怀古,孤独,越台怀古,干戈初定息黄云，鹿死中原势已分。汉室未忘三孽庶。长沙曾罢两将军。谩劳玉玺敷忠厚，有待楼船扫翳氛。今日孤舟台下过，鹧鸪声里又黄昏。
怀人,孤独,山中独夜有怀江上故人,三更风露翻衾薄，万壑松涛到枕繁。江上故人宁隐豹，山中独客正听猿。兰烟剩馥乌皮几，烛影摇红白玉樽。月色滩声谁寂寞，思君清气满乾坤。
怀人,思念,寄钟子常文学 其一,紫髯才俊总超群，笔底春生五色云。千里相思共良夜，东龛岩畔月纷纷。
思乡,想家,见入京乡人,君家西溪上，我家东溪头。君家门前水，我家门前流。忆得初别君，扁舟趁潮发。岂无澄清志，自击中流楫。朅来骑瘦马，复踏京华春。半年縻薄禄，辜负头上巾。怪君亦奚为，跋涉三千里。乍见故乡人，还思故乡水。水中何所有，蹙蹙多劳鱼。昔时鱼尾赤，问讯今何如。
思乡,想家,其四,湖山佳处尽相羊，蟹舍渔村认故乡。筑室且教泥水蔽，著书合付子孙藏。羁魂恐尚依铜柱，归梦时应到玉堂。愧我浮沈销志节，白头颜驷乞为郎。
怀人,想家,寄孔元锡,踯躅开无数，辛夷尚未稀。子规何处去，早唤故人归。
思乡,想家,壬午九日口占,去年今日到滁州，太仆先生折柬留。丰乐亭前苍树直，阳明祠上晓霜稠。烟云天纵双眸入，风日山容二客游。荻港未荒三径在，黄花一笑故园秋。
思乡,想家,其二,山家律琯在寒梅，香袭幽窗报乍开。客梦并随残夜尽，乡心潜傍一阳回。幡垂稍喜春当近，竹爆先惊腊又催。从此东风无限绿，不妨吹上鬒毛来。
思乡,想家,塞下曲,寒塞无春不见梅，边人吹入笛声来。夜深惊起思乡梦，月满阴山百尺台。
咏物,失意,题兰,鶗鴂声中花片飞，楚兰遗思独依依。春风先自悲芳草，惆怅王孙又不归。
思乡,想家,胡漳浦聂安吉敖缙云同领分教又同舟南还赋此赠之,隔岁云鸿欣北向，高秋联趐复南飞。天边落木催行色，江上归帆挂夕晖。闽越化分兼有望，苏湖条在可能违。老我无堪别知己，乡心先尔过庭闱。
战争,哀伤,过茅港尾庄,腥血吹风扑面凉，萧条何处觅村庄。千堆白骨皆新冢，十里平沙是战场。落日昏黄闻鬼哭，啼禽呜咽断人肠。当年此地人居密，转眼荒凉倍可伤。
战争,失意,晚趋忻口,云峰聊极目，立马独愁心。岂直关山远，其如雨雪深。笳声先入夜，边气迥生阴。畴昔长征意，蹉跎力不禁。
怀人,哀伤,和鼎仪漫兴见寄韵集句,携手城南历旧游，江南江北路悠悠。青山只忆招提境，白雪多随汉水流。绛简尚参黄纸按，清言远待玉人酬。春风无限潇湘意，宋玉无愁也自愁。
怀人,思念,寄友分得客字,夜来有清梦，梦见山阴客。宛然过兰亭，分吟坐苔石。晓闻在湖寺，挥麈论经席。会面安可期，相思春草碧。
田园,孤独,次韵俞东村见示四首 其一 自述草堂之陋,草茅蔽野出无蹊，寥落衡门水竹西。客至尚能留一饭，小儿沽酒妇蒸藜。
怀人,思念,和周时雍见寄,过雁新传锦绣章，笔端光燄照穷荒。高楼对酒月千里，落日看云天一方。薄宦本来身似叶，苦吟赢得鬓成霜。相思惯有相寻梦，不管湖山去路长。
怀古,流泪,平原览古,鬲津河畔此严城，揽结踟蹰论古情。下士谦恭传赵胜，王臣节义独真卿。高台吴望陆机筑，荒甸齐军韩信营。红雨绿云春烂漫，一犁犹自待深耕。
思乡,想家,途中春,年光身事旋成空，毕竟何门遇至公。人世鹤归双鬓上，客程蛇绕乱山中。牧童向日眠春草，渔父隈岩避晚风。一醉未醒花又落，故乡回首楚关东。
思乡,想家,杭州见怀 其一,秋深鸿雁满关河，一棹吴江起夕波。花发江村新觅句，人本画舫待徵歌。月明野店清砧急，风埽荒村落叶多。为问都门旧知己，故园情绪近如何。
思乡,想家,闻钱仲益自杭州获归,空江秋晚忆分违，回首俄闻世事非。异国频年嗟久滞，故乡今日喜重归。黄花渐发逢新雨，白鸟仍来识旧矶。咫尺对君湖水畔，何当放棹款柴扉。
闺怨,想家,兰史自暑蝴蝶洞主制印置闺中言将偕隐罗浮也为赋长句用东坡松风亭下韵,罗浮山麓梅花村，十载结想萦梦魂。麻姑仙蝶出深洞，双栖万古晨与昏。夫子前身句漏令，拟寻丹灶如家园。移家即在白云里，上界那复知寒温。三峰夜弄铁桥月，五更晓看扶桑暾。种秫讵劳客辟谷，补萝可呼鹤守门。柴桑陶翟本仙侣，丹砂葛鲍参名言。头衔相贶足清绝，祝君展卷开瑶尊。
思乡,想家,盘山西涧晤王兰谷因寄续云升,晤对王郎西涧边，说君高度迈前贤。展禽自以和光贵，季札今经博物传。白首望乡尝独立，青春当酒亦争先。盐车有马空皮骨，谁恤风尘五十年。
思乡,想家,闻砧短述,凉风袅袅天宇清，寒蝉无声促织鸣。邻家入夜动砧杵，正是满空秋月明。明月高悬雨初歇，闺中白练新如雪。才闻遽使客心惊，断续更阑转凄切。老夫蒙恩有赐衣，授衣不起故园思。即今幸逢太平世，古来多寄边城儿。
思乡,孤独,其二,东华日扑软红尘，雪后长思鉴水春。忽对沃洲山下客，恍然身遇故乡人。
田园,哀伤,闲居遣怀,日暮掩松关，悠然谢往还。停杯因待月，徙倚为看山。贫悟道中乐，醉偷忙里闲。耳根偏可意，风涧响潺潺。
田园,失意,泛舟至蜻蜓浦小泊渔村,醉泛蜻蜓浦，咿哑一橹声。陂塘秋水瘦，墟落暮烟生。野店曾留醉，樵翁不记名。相逢虽惘惘，怀抱已先倾。
咏物,想家,风,著物欣含爽，驱云合放晴。岂怀分别见，因境爱憎生。翼翼催苗实，萧萧助马鸣。高峰停辔处，万里向虚明。
思乡,想家,题杜德基望云轩卷,平川上有望云轩，栋宇飘零旧扁存。遗墨犹能传异代，承家应喜得贤孙。春风回首思先垄，秋色关心隔故园。百世诗书馀泽远，草堂元在浣花村。
咏物,孤独,咏槐,万物迎春兔目开，亭亭圆影覆莓苔。孤根信得全身地，可待山中养不材。
思乡,想家,春日有怀彭中和李仲简,老怀久欲谢青春，春到惟添白发新。对酒不辞今日醉，看花却忆去年人。自知降汉终归蜀，谁激连衡远入秦。遥想思乡情更苦，不应连夜梦君频。
咏物,哀伤,雁,旅馆经花夕，哀鸿时一闻。孤鸣元趁侣，乱语欲惊群。渐起随边角，遥传隔塞云。更深何处落，斜月转纷纷。
闺怨,想家,宫词（十八首） 其十一,天子侵晨御正衙，内家箫管隔烟霞。万几日日归中秘，中有夫人为掌麻。
田园,孤独,江村,寂寂江村路，轻烟晚自生。远峰晴有色，独树煖无声。渚鹭行看水，溪鱼卖入城。孤舟人不渡，两岸夕阳明。
思乡,想家,春色有怀,客里逢春想恨浓，故园花木梦魂同。连堤绿阴晴烟里，映水红摇薄雾中。
怀人,喜悦,次汝中寄河南陈赞府,汝山方联延，伊水才明灭。遥见入楚云，又此空馆月。纷然驰梦想，不谓远离别。京邑多欢娱，衡湘暂沿越。明湖春草遍，秋桂白花发。岂惟长思君，日夕在魏阙。
战争,想家,自君之出矣,自君之出矣，迢递玉关西。思君心万里，陇树晓烟迷。自君之出矣，远戍向轮台。思君望征雁，不见帛书来。
思乡,想家,次韵酬朱推官,上国辉光不许观，故园岑寂且閒眠。无心自可齐穷达，有口皆能论圣贤。百本柔桑绕茅屋，一陂清水灌沙田。馀生饱暖聊依此，岂有高风远市廛。
思乡,想家,题老翁骑马图,少年远征役，及归鬓巳霜。战甲零落尽，空馀弓箭房。老马同死生，蹴踏沙碛长。故乡此何极，仰看鸿雁行。
送别,想家,奉送浙东德师侍御罢府西归,建安才子太微仙，暂上金台许二年。形影欲归温室树，梦魂犹傍越溪莲。空将海月为京信，尚使樵风送酒船。从此受恩知有处，免为伧鬼恨吴天。
咏物,失意,荷花,亭亭风露拥川坻，天放娇娆岂自知。一舸超然他日事，故应将尔当西施。
战争,想家,送定西侯总戎北征,手提金印下龙荒，九月边城草木黄。随处建牙分战士，刻期舆榇得戎王。风吹汉月笳声远，霜拂胡云剑气长。拟听玉关驰露布，泰阶那复候天狼。
思乡,想家,金陵夕咏一首,亮月殊乡满，疏萤旅阁辉。并悬心独耿，同寄影难飞。千里芙蓉枕，三山薜荔衣。故园虚引望，终夕梦魂归。
咏物,恐惧,雪,人日宜晴和，降雪亦云美。诘晨霏瑞叶，人意都含喜。晓烟凝郭外，村路遵迤逦。鳞塍滋麦根，虬柯缀花蕊。静安酹写怀，惊心岁月驶。既往复洒然，世情率如此。孰能久弗忘，与之研精理。
思乡,想家,宿归仁寺三首 其一,下瞰十仞馀，遥瞻几千里。游客日暮时，乡心万端起。
怀古,想家,生查子 其一 咏史六首,长平十万人，一夜秦坑杀。鱼死浊流中，不祭乘时獭。死坑未是愁，唯有生坑恶。眢井埋蟾蜍，欲跳只三脚。
怀古,失意,咏史诗 华亭,陆机西没洛阳城，吴国春风草又青。惆怅月中千岁鹤，夜来犹为唳华亭。
山水,哀伤,游章义寺,九日章义寺，倦游因解镳。拂榻寄午梦，起寻北山椒。岑蔚鸟绝迹，悲鸣唯一蜩。欢言与僧期，于此共箪瓢。斩松八九根，窗壁具一朝。伏槛何所见，苍苍围寂寥。岩谷寒更静，水泉清不摇。安得有车马，尚无渔与樵。神茂真观复，心明众尘消。阴岭有嘉客，傥来不须招。
思乡,想家,司中夜坐闻砧,明月照重城，庭虚夜气清。谁家砧杵响，忽动故乡情。
思乡,想家,草堂元夕同华父观灯闻长孺时客都下,火树千枝并，西堂夜不寒。客因同舍至，灯爱故园看。旧赏偏能续，深杯半欲乾。十年飞鞚地，犹自说长安。
思乡,想家,章丘驿寄弟妇及八妹,处处新黄上柳条，故园东望路迢迢。老来诗句愁中得，梦里山村觉后遥。暮雨云生长白树，春风人过绣江桥。禁烟明日逢寒食，念尔深闺倍寂寥。
闺怨,失意,长门怨,千金空买赋，依旧守长门。寄语文君道，相如亦少恩。
怀人,思念,寄景逊,别后西城上，来须到日曛。目迎秦塞雁，心过陇山云。寡合无如我，高怀少似君。相思只相望，徒尔托云云。
怀人,想家,和施耕进士忆竹,夫子卧古屋，趣敌岩谷深。六籍环一身，口诵头不簪。瘦碧久去眼，寂寞清风心。朝思荫之醉，暮思绕以吟。秋空碧新弄，无处停幽禽。安得青玉枝，来作半亩阴。终朝对几榻，岁寒结知音。于焉傲富贵，追踪晋贤林。
田园,哀伤,薄暮步村径,竹里荆扉掩，村前万物幽。飞虫抟涧舞，鸣鹊抱巢修。川上渔歌断，坡前牧课休。淡烟随杖履，吾意自悠悠。
思乡,想家,题瞻云图,望望高云不可攀，乡心都在画图间。门前白处皆苕水，屋上青来是弁山。食禄正思三釜养，买舟未省几时还。狄公勋业遗千载，莫待冯唐鬓发斑。
闺怨,喜悦,采莲曲同婉兮姊作 其一,红蕖十里晓风凉，露滴侬家翠袖香。桥畔盈盈双髻女，隔溪相唤渡横塘。
怀人,想家,送林贞发之汉阳兼寄陈仲敬明府,江干折柳正春初，闽楚相看万里馀。满路愁云过七泽，一天明月吊三闾。帆飞汉水莺声早，书到衡阳雁影疏。为语神明河上宰，故人生计已樵渔。
战争,想家,华夷互市图,大漠高空寂建牙，两军相见醉琵琶。天闲苜蓿多羌种，胡女胭脂尽汉家。云里射生旋入市，日中归骑不飞沙。金钱半减犁庭费，五利应知晋史夸。
战争,想家,越女叹,越王城头箭如雨，妾是溪边浣纱女。虏妾军中两见春，好花开谢春无主。将军重色不重人，贱妾如花岂爱身。妾岂不知身可惜，落叶随风归不得。妾岂不知节可全，白璧一碎何时完。妾今但有双泪血，流向曹娥江上月。
战争,想家,寄李邺园尚书二首 其一,闽天烽火达钱塘，太乙灵旗指越疆。文武共推周吉甫，勋名谁并郭汾阳。椎牛五夜千夫膳，射虎三秋百战场。今日罗平妖鸟尽，早闻忧国鬓如霜。
悼亡,失意,哭汪信民二首 其一,竟欲游梁苑，聊甘食楚萍。谈经谢纨裤，植发愬槐庭。着镜鬓毛改，横空烟雾冥。谁评贞曜谥，更谒退之铭。
怀人,想家,梧州旅次寄怀诸同社,遁迹穷荒念陆沉，素书遥讯粤城音。思君始有还乡梦，傍母全销作客心。南海天低鸿雁杳，苍梧秋老白云深。归途莫问三春草，欹枕胡床罢越吟。
战争,想家,晓出阜城,严城霜月静，村郭晓钟稀。时序冬驱马，行藏夜卷衣。鸣驺冲雁度，征旆带星飞。河以东川隔，山从朔郡围。人烟迷古戍，云物辨中畿。沙色晴衔日，松阴薄弄霏。鸡声万井曙，林火数家微。骑滑防冰坼，尘轻识露晞。湖关三辅列，玉帛八荒归。今日朝元会，谁沾赐醴辉。
咏物,想家,咏柳,烟柳青青叶已齐，半帘红日小莺啼。玉栖人静悲横笛，惟有东风吹向西。
思乡,想家,木兰花 春日述怀,小桃枝上东风转。□□草绿江南岸。绿杨学舞小蛮腰，红药惜开菩萨面。故乡何处天涯远。黄粱梦断行云断。登楼准拟故人书，殷勤试问西归雁。
思乡,想家,江上暮归,薄暮潮平江上还，篷窗忽见故乡山。青青一带怜如旧，不似行人鬓早斑。
思乡,想家,夜坐怀归用邢三湖过章水韵,夜独摊书坐，乡心迸欲归。邻箫乱无思，窗月巧呈辉。咫尺闽山隔，苍茫雁宇稀。平生白华卷，情事笑多违。
怀人,思念,寄沈从先,我在闽南君在吴，尺书三载寄君无。愁来但洒相思泪，一夜风吹到五湖。
思乡,想家,其二,旅中縻岁月，景物已萧森。急雨夜方静，无风秋自深。浮沈京国意，迢递故园心。兀坐寒窗下，悠然独鼓琴。
闺怨,思念,瑞鹧鸪 闺情，集唐诗,日照深红几树丝。只应闲看一枝枝。孤溪月满维舟夜，分隔休灯灭烛时。多为过防成后悔，谁怜梦好转相思。纤腰舞尽春杨柳，惟有春风仔细知。
思乡,想家,广陵夜,金灯飒飒夜潮寒，楼观春阴海气残。莫露乡心与离思，美人容易曲中弹。
悼亡,愁绪,哭伯父孝起徵君六首 其一,朝野伤心万事违，茫茫天地竟谁依。生当全盛真天子，死亦先朝老布衣。忌日止知刘氏腊，秋尝应奠首山薇。秦溪桥畔鸺鹠语，枥马惊嘶陨少微。
战争,想家,其二,百万旌旗蔽野阴，联翩戈甲耀南金。一朝白草无秋牧，千里黑松空旧林。追敌不知飞骑远，下营俄见涌泉深。将军功业过前代，刻石天山第几岑。
思乡,想家,木樨庵晓发,晓日穿云起，晴烟带雨收。霜清黄叶落，水浅白鱼游。客里经三伏，愁中度一秋。故园有残菊，肯为我归留。
山水,想家,游天竺后山,山转龙泓一径深，岚烟吹润扑衣巾。松萝掩映似无路，猿鸟往来如有人。讲石尚存天宝字，御梅尝识建炎春。城中遮日空西望，自与长安隔两尘。
战争,想家,余为成都帅司参议成将军汉卿为成都路兵钤相从无虚日余被召出蜀汉卿坐法谪居于涪既得自便因卜筑为涪人今年广汉僧祖成来山阴乃言尝至永嘉乐清县柳市之广福寺有黄先生寓寺中炼丹及见则汉卿也余闻之感叹不已为赋此诗,将军胸中备文武，铁马黄旗玉关路。羌胡可灭心自知，富贵有命才可与。夺官置之三峡中，空山猿鸟同朝暮。道逢奇士握手谈，明日家人不知处。平生心事一丹灶，万里生涯两芒屦。东嘉古寺卧高秋，时有巢仙来叩户。山中岂识故将军，但怪英姿凛不群。电眼猬须长八尺，论丹说剑气凌云。
悼亡,流泪,哭黄元干墓,下马凉风吹墓村，昔离谁谓隔重原。转因宿草泪犹下，谁种寒松阴渐繁。长夜何年归远骨，深山片月主游魂。可怜香阁啼红妾，销尽桃花满镜痕。
思乡,想家,言怀寄三兄,沿牒非吾土，逢春忆故园。于今佐犀帐，经岁别鸰原。讼简仍开卷，时平且属鞬。江乡去千里，凝睇一销魂。
田园,孤独,村舍杂兴五首 其一,冉冉年华速，昏昏睡思浓。废书心自愧，谢病客能容。雨急钟微度，溪湍碓自舂。可怜灯下影，随处伴衰慵。
思乡,想家,其二,纷纷蜂蝶趁人喧，无那临岐怅故园。世事如棋凭后劲，我心匪鉴误前番。河桥草色迎征骑，野店花香送酒樽。此去终当成一笑，寄书重向弟兄论。
思乡,想家,李柳州袁秘阁谢光禄陈库部集灵宫分韵得江字,帝里珠林共夜釭，一尊容与话沧江。三分春色词争丽，几载乡心醉未降。象纬似闻奎井合，龙光欲傍斗牛双。明朝却送河东骑，晋问应传笔似杠。
思乡,想家,次韵邹泽民感事,河湟虮虱玩天恩，饷馈驱驰不足论。陛下至神收庙算，诸公何术偃戎轩。凯歌计日登宗祀，归将惊秋望故园。贱士江湖真碌碌，狂吟无以谢乾坤。
思乡,想家,观音阁同诸公登望,东林地僻少经游，暇日追攀最上头。九月关山争改色，一时风景自生愁。藤萝影合诸天暗，松桂声长众壑幽。情为故乡成徙倚，登临休拟仲宣楼。
山水,惊讶,望笔架山（在海中有大小二山并峙）,三丫倚汉峙双双，望若惊人意欲降。合遣沧溟成墨沈，巨灵擎笔大如杠。
闺怨,愁绪,宫怨 其一,柳昏花瞑正春宵，满镜长蛾画不消。不捲珠帘待明月，银床花落到明朝。
思乡,想家,其二,故乡别后今八载，百载能堪得几回。梦里菟裘归有计，到家烦报水边梅。
咏物,哀伤,咏蝉,蝉声何太苦，切切傍浓阴。石咽流泉响，风回素叶吟。蜕馀知物化，露坠识真心。寄语螳螂捕，毋为凄断琴。
思乡,想家,题合肥驿,重来岁月恍如飞，但怪芜城壁四围。千里漫推新政善，几人能遂故园归。云蒸残暑催登谷，风作新凉戒授衣。小驿滞留朋旧绝，何妨白昼掩朱扉。
怀人,喜悦,乙卯冬何龙友北上卒卒未及一言为别嗣得其度岭书赋此寄之,浪迹归来恋古欢，故人天路促征鞍。驼山客去梅初浅，庾岭书回雪未残。价重千金高自许，名收片玉倚谁看。清时事业凭君在，饶得东山老谢安。
闺怨,想家,其二 秋闺,自别天涯锁院门，不堪芳草忆王孙。稿砧去后迷行迹，金井秋荒涴水痕。蛩絮凉烟侵白晓，萤黏残雨又黄昏。捣衣石上从今拭，边寒荒草一并论。
怀人,流泪,寄答明卿使君,谁言天远故人疏，尺一虽微意有馀。信过衡阳那是雁，书从蛮府不呼鱼。衰颜近日红从借，劲发安霜绿自如。共道楚工今识察，莫将清泪染琼琚。
思乡,想家,五月六日柬孔倅,艾家河边蒲叶长，扁舟昨日过端阳。荆南客路千馀里，回首铜台亦故乡。
田园,失意,村居,岸帻林塘野籁生，鹁鸠声里唤春耕。春申浦上潮初长，季子祠边雨正晴。十亩未成岩壑隐，一溪闲结鹭鸥盟。年来壮志消磨尽，耐可扶犁听晓莺。
思乡,想家,江东庙,山绕川回形势雄，神灵祠宇枕江东。灌婴已受平蛮策，石固应成佐汉功。大业沛丰今已寂，遗恩章贡久犹隆。故乡灯火黎民乐，祀飨春秋永不穷。
思乡,想家,旅寓,九月犹絺衣，故乡胡不归。塞鸿声一到，江树叶都飞。路晚逢僧少，门寒过客稀。自惭蘧伯玉，又是一年非。
怀人,愁绪,舍弟自均州城楼别后道寄二诗有感辄和 其一,高楼一望思漫漫，两地江山酒未残。欲数对床俱梦境，向来携手是愁端。诗成玉体君其爱，书到银钩且自宽。若遇故人论世路，华阴虽险不为难。
送别,想家,吴门送客,乱山吴苑外，临水让王祠。素是伤情处，春非送客时。不须愁落日，且愿驻青丝。千里会应到，一尊谁共持。
战争,想家,杨希仁起复总兵官,胡马横霜塞，彤庭诏剪颇。重颁新斧钺，迅扫旧山河。细柳将军令，天山壮士歌。龙城降处剑，休带血痕多。
战争,想家,天马歌赠朱廷玉,贰师城中天马驹，眼光掣电汗流朱。将军出塞万里馀，得此龙种来执徐。朝踏幽燕暮荆吴，历块一蹶傍人呼。向来价重千金壶，一朝不直半束刍，千马万马肥如猪。
怀人,哀伤,乐天见示伤微之敦诗晦叔三君子皆有深分因成是诗以寄,吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让后波。万古到今同此恨，闻琴泪尽欲如何。
送别,想家,长安送柳大东归,白社羁游伴，青门远别离。浮名相引住，归路不同归。
思乡,想家,其二,回首南谯里，当时我故乡。英雄多佐命，带砺念先皇。别路过牛首，离情恨雁行。还山语诸父，列驷望辉光。
田园,想家,过马天章水村居,嘉兴马录判，归筑水村居。土锉长腰米，莼羹巨口鱼。青衫沾露薄，华发向秋疏。尚尔丹心壮，无时去玉除。
山水,愁绪,登鼎湖山,晓日犹未上，笋舆行渐光。山从百丈岭，路绕九回肠。出谷鸟争道，入溪云触裳。才闻钟磬动，吾已觉花香。
思乡,想家,癸卯秋杪还山作,摇落西风一敝裘，黄花犹及故园秋。归心正惬蒪鲈思，野性何妨鹿豕游。世路几人怜白璧，生涯聊自委沧洲。门前片石清流上，竟日高眠狎海鸥。
战争,恐惧,其六,丰貂文鼠满长安，朔漠时清气不寒。塞草秋生鸣镝静，蕃花春压拂庐乾。名王觱篥霜中语，公主琵琶月下弹。今日匈奴为汉守，丁零北望恐凋残。
思乡,想家,秋中九日登南楼,海上登临望，荒城水乱流。天边孤嶂雨，烟外几家秋。近郭寒砧响，长沙落雁愁。乡心正无那，回首仲宣楼。
怀古,喜悦,登仲宣楼怀古,寻芳践嘉约，乘暇一登楼。野树连云合，清江绕郭流。遗文邺下重，旧井岘山留。洵美开襟地，无妨续胜游。
思乡,想家,枕流馆夜题,千年积雨涨河流，一?秋声到枕头。两耳洗来无一事，不应犹有故园愁。
怀古,失意,黄鹤楼怀古,百尺阑干瞰水隈，吕岩遗迹半荒苔。檐飞晓日天应近，门锁春风昼不开。夏口波光将绿绕，汉阳树色送青来。紫箫吹彻还惆怅，不见仙人骑鹤回。
送别,想家,送陕县王主簿赴襄阳成亲,六月襄山道，三星汉水边。求凤应不远，去马剩须鞭。野店愁中雨，江城梦里蝉。襄阳多故事，为我访先贤。
思乡,想家,其八,北望京华南望乡，今朝颠倒著衣裳。梦魂来往各千里，骨肉飘流非一方。架上任从书卷乱，筵前不放酒杯狂。客中元日真无赖，矮?裁诗细作行。
怀古,喜悦,和太原张相公山亭怀古,叠石状崖巘，翠含城上楼。前移庐霍峰，远带沅湘流。潇洒主人静，夤缘芳径幽。清辉在昏旦，岂异东山游。
战争,想家,秋日书怀寄崔总戎,河桥一别柳初垂，又见黄花满故篱。落日江楼王粲赋，秋风茅屋杜陵诗。关山有望天皆树，岁月无情鬓欲丝。见说东南烽火静，辕门可是晏眠时。
送别,恐惧,南浦岁暮对酒送王十五归京,腊后冰生覆湓水，夜来云闇失庐山。风飘细雪落如米，索索萧萧芦苇间。此地二年留我住，今朝一酌送君还。相看渐老无过醉，聚散穷通总是闲。
思乡,想家,治园,故园别日久，归来三径荒。丛竹坏新壁，枯荷掩幽塘。满地叶狼籍，草木为不芳。儿童力并除，百卉俨成行。遥岑出葱菁，清波皱沧浪。一朝旧观还，林壑愈争光。
山水,惊讶,登贺兰山修赤木口,晓登赤木口，万壑怒生风。良马犹惊险，衰身欲堕空。筹边不计苦，净虏岂言功。沙里三杯酒，出山见月东。
怀人,想家,甲子冬赴松潘过窦圌山历明月关俱有罗两华题迹时闻两华以贵阳宪长归矣怀望赋此,窦圌山外隔仙踪，明月关头路几重。遥忆故人思故国，且从高躅蹑高峰。千寻飞栈天为尽，万折危峦鸟不逢。独羡陶潜归去早，一尊何处抚孤松。
闺怨,哀伤,长门怨,凉飙送朱火，庭树下微霜。娟娟素明月，照妾罗衣裳。迟回循广除，蟪蛄鸣北堂。感物思郁纡，况兹夜未央。故恩坐摇落，新欢讵可量。音徽渺难接，婉娈不能忘。昔为双飞鸾，今作单鸳鸯。容华安足恃，顾影徒自伤。保君金石躯，千秋乐景光。
怀古,哀伤,览古感时偶成十古律 其九,朝事不入耳，入恐滞眉端。君子自为敌，小人能即安。牛李横角抵，洛蜀竞崩湍。未必深山内，闻歌行路难。
田园,恐惧,乙卯1855年三月访鲁纳村张定一，留山中数日,石径缘梯上，山花带雨开。我来青嶂外，君卧白云隈。树密环书榻，岚虚扑酒杯。那能同卜筑，不惮蹑崔嵬。
战争,愤怒,画鹰歌赠鲍帅,鸷鸟决眦如愁胡，猛将气每吞匈奴。自将黑鹰挂堂壁，百鸟窥之不敢呼。安得此鹰生即起，击鬼擒狐日千里。将军弯弓骑紫骝，一箭射天落旄头。
咏物,哀伤,云,灵山藏云根，郁郁生岩窦。直上九天表，须臾弥宇宙。乘时作霖雨，遂使嘉禾秀。膏泽遍苍生，普世登仁寿。不自居其功，飘然复归岫。
思乡,想家,和刘益洲训导见惠诗韵,五年奔走客中忙，长想诗筒翰墨香。老我日添头发白，故园秋负菊花黄。劳生自笑乌三绕，餋拙还同龟六藏。何日相过溪竹外，款陪尊酒到斜阳。
山水,想家,游南华寺,能师空门圣，弱岁慕真诠。乃舍负薪担，远扣法王禅。登堂佛性现，说偈契自然。米熟得筛了，上乘领心传。衣钵承正脉，渡江归南天。默默修功果，僻隐十六年。削发菩提下，正觉度人缘。卜筑曹溪胜，慧日照八埏。今兹馀千祀，法泽愈昭宣。我来恭顶礼，景仰遗像前。真性恍有悟，灵根信无偏。风清孤月白，天籁在山川。
战争,想家,山城月夜自和东行集句韵,蟾光如水浸清秋，防塞将军在戍楼。千里无尘烽火寂，夜深犹起看旄头。
怀人,思念,初夏即事怀友人,客舍春归不待余，薰风相款竟何如。绵蛮到处莺求友，来去无时燕卜居。日色渐长堪晒药，衙门多暇惯抄书。故人千里应相忆，试向河头觅鲤鱼。
怀人,怨恨,将至南京雨中寄王巩,河牵一线流不断，雨散千丝卷却来。烟际横桥村十里，船中倦客酒三杯。老年转觉脾嫌湿，世路早令心似灰。赖有故人怜寂寞，系舟待我久徘徊。
战争,想家,其四,塞上秋高马渐肥，将军推食复推衣。高楼西北腾奇气，大海东南露国徽。此去似怜乌鹊意，我来不见木棉飞。十年一事生差幸，眼看征人奏凯归。
思乡,想家,夜怀,夜寒偏是苦更长，反侧不眠思故乡。三唱早鸡孤馆月，数声残角满城霜。家书不到双鱼断，天地无情雨鬓苍。松菊别来无恙否，想他应未主人忘。
田园,想家,拟归田园 其一,朝市良可厌，不如归故山。故山山色好，别来知几年。威凤翔高冈，神龙潜深渊。黄鹄志千里，皓鹤恋芝田。吾意亦如此，志在山水间。千峰列溪上，修竹满檐前。樵唱归落照，僧钟鸣晓烟。晚来閒览镜，白发冠颓颠。回思人间事，百计不如閒。吾言奚激烈，此事非偶然。
思乡,想家,丁丑元日分韵得生字,土牛饯腊三元正，玉烛调和四海清。老眼细看新岁历，白头偏动故乡情。人家竞写宜春帖，宰相宁无列火城。图轴高县钟进士，怪精也复可怜生。
思乡,想家,二月望日递宿南宫和尤延之右司郎署疏竹之韵,此君见我眼犹青，笑我吟髭雪点成。忆昔与君同舍日，听渠将雨作秋声。夜来递宿三更悄，叶底春寒一倍生。梦入故园数新笋，穿篱破藓几茎茎。
送别,怨恨,夏日都门送司马员外逸客孙员外佺北征（时相王为元帅，魏大夫元忠为副。）,日逐滋南寇，天威抚北垂。析圭行仗节，持印且分麾。羽檄双凫去，兵车驷马驰。虎旗悬气色，龙剑抱雄雌。候月期戡剪，经时念别离。坐闻关陇外，无复引弓儿。
思乡,想家,题山寺（一作题悟空寺）,扁舟水淼淼，曲岸复长塘。古寺春山上，登楼忆故乡。云烟横极浦，花木拥回廊。更有思归意，晴明陟上方。
田园,愁绪,村居,芦白枫丹照绿蘋，粘天波浪自粼粼。愁知日月催双鬓，贫觉妻孥绊一身。诗卷行吟书甲子，熏炉匡坐守庚申。南山当户明如髻，上对年年似故人。
田园,思念,闲居,城市亦堪隐，春风独掩扉。狂怜生计拙，贫使故交稀。日月摧蓬鬓，烟霞老薜衣。不须论塞马，得失总忘机。
怀人,思念,湖月吟怀友而作,昔年湖上月，曾照故人心。月自有圆缺，心岂分古今。今年湖上月，独照故心人。人自分近远，月岂有疏亲。故人心不改，明月如相待。故心人不来，明月空徘徊。我愿同心人，夜夜共明月。我愿看月人，心期永白发。
思乡,想家,和徐议政三月三日途中之作是日寒食,三月风光属禁烟，踏青时节艳阳天。倦行驿路魂堪断，远望乡园梦亦牵。洛水有觞曾泛羽，楚山无树不啼鹃。诗来忽动伤春思，一度微吟一黯然。
思乡,想家,其二,丈夫事四方，魂魄恋故乡。今我胡为尔，委命付穷荒。临殁辞明去，亲知不在傍。寸桐为我车，腐革为我裳。魑魅为我御，瘴雾为我粮。蝼蚁司门庭，青蝇来吊丧。鬼伴群侏离，与语不能详。道逢司命君，示我返魂方。长跪告司命，生人多患伤。不愿复为人，但愿长彷徉。
战争,孤独,陇头吟,生不愿为陇头客，亦不愿闻陇水声。陇头作客肠应断，陇水声多带别情。别情未已红颜老，北流是向龙城道。一箭烽传瀚海云，三时马绝交河草。陇坂回看陇树春，陇关四外战尘昏。行人莫作陇头客，从此边心不可论。
怀古,想家,胥门怀古,伍相名留雉堞碑，草生吴苑旧台池。祇今抉目悬门日，可忆吹箫入市时。敌国功名归少伯，君王佳丽得西施。空馀一片孤臣泪，白马中流欲恨谁。
送别,想家,送空海上人朝谒后归日本,禅客祖州来，中华谒帝回。腾空犹振锡，过海来浮杯。佛法逢人授，天书到国开。归程数万里，归国信悠哉。
思乡,想家,紫河,紫河东合黑河流，河上风沙飒飒秋。千里黄云吹不散，望乡愁上代王楼。
思乡,想家,和文侍中锦鸡,微生非自异，翠樾愿深藏。谷口逢罗网，人间重采章。全身珠缀络，一项锦成囊。易警乌啼早，难驯雉性刚。仅能逃鼎味，何幸识台光。黄阁恩优厚，青山思渺茫。鹦言来陇坻，孔翠别炎方。既获安栖地，宁须忆故乡。
闺怨,愁绪,拟宫怨 其一,水殿夫容隐暗霜，夜临新月自焚香。窗间画扇含秋思，帐里华灯隔御光。四壁椒涂花霭散，六宫莲漏水声长。君恩未必缘歌舞，无那昭阳掌上狂。
田园,想家,别东林趋通远驿未至十馀里托宿村舍,又逐飞云西复东，鸣霄大壑亚天风。歌呼时起千林鹊，襟佩寒依一径虫。溪转笙竽邀籁静，雨冥村坞上灯同。柴门却许添鼾睡，愧汝忘机织履翁。
悼亡,哀伤,哭朱教授竹所,日问竹平安，凄然泣白鸾。讲堂春寂寂，归路夜漫漫。前度成虚设，斯文已不刊。些声云谷外，落月带微寒。
田园,想家,南屿田家 其一,绿水荫柴门，苍山绕茅屋。老树鸣春鸠，颓垣眠小犊。鹅鸭自成群，儿童戏相逐。游从里社归，税藉农桑出。荣辱非所知，饱煖愿已足。羲皇世代遐，此地传遗俗。
思乡,想家,严州道中,浮云出层壑，日夕变晴晦。峭影逼峰尖，局步危石背。下有百尺溪，蛟龙隐其内。桡声一水通，树色两山对。乳窦鸣潺湲，云根插叆叇。十里更回首，暮林环修黛。远景低渐昏，故园渺何在。渔镫倒影乱，沙月流光碎。浪迹几浮沈，清夜发长慨。屈指算归途，记取来游再。
山水,恐惧,游虞山拂水岩 其一,厉屐凭车思转豪，侧身吟望鬓重搔。风岩昼激诸天雨，阴壑寒生万树涛。行逐渔樵驯野计，卧看江海入秋毫。维摩近有招提在，苏晋如今醉欲逃。
思乡,想家,其五十二,寒毬格虽下，春事亦可寻。故园少见之，花叶均来禽。芳蓓暖苞玉，半腮红浅深。与客屡清赏，只恐风雨侵。
送别,想家,送李馀及第归蜀,从得高科名转盛，亦言归去满城知。发时谁不开筵送，到处人争与马骑。剑路红蕉明栈阁，巴村绿树荫神祠。乡中后辈游门馆，半是来求近日诗。
怀人,想家,吴下寄百旃,金亭薄暮暂维舟，春草茫茫识旧游。废苑啼乌终古恨，寒春落日满城愁。疏华不见书南至，桃梗还随水北流。却忆故人犹寂寞，琅玕何处一相酬。
山水,孤独,登海涌峰,昔闻虎卧此高丘，今日登临最上头。近接灵岩惟片石，遥观雪浪有孤舟。消沈伯业同烟草，寂寞禅心视水沤。剑窟泉飞石梁北，声随香梵几时休。
战争,想家,题徐复初参政骢马图,青骢万里来安西，五花满身玉削蹄。将军大雪骑出塞，风鬃未洗龙城泥。何人落笔通造化，天上房星降中夜。朱衣老奚惊有神，不独开元数曹霸。漠南漠北千帐空，将军赐爵论边功。此马岂与凡马同，解鞍落日从远放，黄金台高春草丰。
思乡,想家,赠张龙坪尹归安兼省觐,秋入燕城白雁飞，晓承新命下彤闱。弃繻关吏犹能识，题柱仙郎今始归。锦里霞觞开寿域，故园芳草答春晖。霅川花木遥相待，早向东风动客衣。
怀古,失意,读贾谊传,卑湿长沙地，空抛出世才。已齐生死理，服鸟莫为灾。
思乡,想家,金陵有美堂,李白爱山如洛阳，三杯为歌愁日长。废基台殿不可识，玉燕旧栖王谢堂。公来碧瓦起栋宇，罗列图画牙作床。池头古月城下江，照见万里冰雪光。江流不尽月不死，寒浪素影东西翔。愿公乐此殊未央，慎勿区区思故乡。
悼亡,想家,哭林逊肤先生,先人同时交，什九泉下尘。遗老独有君，倏然返其真。君今归黄垆，不患无所亲。世上少相识，泉下多故人。生交有聚散，死交千万春。死者足相乐，生者徒悲辛。
思乡,想家,月夜独酌,月色撩人不忍眠，杖头独挂百青钱。一杯竹叶那能醉，浇起乡心更黯然。
怀人,思念,丙寅人日得载园太守书并见怀诗,惭愧李元礼，相思寄远声。论交容后辈，知己有先生。落月言愁切，新诗到眼明。草堂正人日，难遣此时情。
闺怨,想家,采莲曲三首 其一,素月开歌扇，红渠艳舞衣。隔江闻笑语，隐隐棹歌归。
山水,想家,登小金山有感,十年常作客，今日一登楼。惠麓人家晚，蓉湖灯火秋。青山琴剑梦，红粉管弦愁。四海无知己，音书何处投。
咏物,怨恨,燕,绣户珠帘有路岐，别时嫌早到嫌迟。主家只解怜毛羽，涴尽雕梁不自知。
战争,想家,其四,糒吞天山雪，衣裂青海风。前行几千里，不见单于宫。走马脱辔头，所恃五石弓。乡井岂不怀，简书戒命洪。黄尘触垒起，勇奋奔貔熊。铅刀异莫邪，所觊一割功。
思乡,想家,同左辖郭公过广济寺,左辖中朝贵，空门物外游。白云邀入寺，红树引登楼。积雨逢新霁，乡心值早秋。相酬无丽句，谁解识汤休。
怀古,失意,和浙西李大夫晚下北固山喜松径成阴怅然怀古偶题临江亭,自公镇南徐，三换营门柳。
山水,喜悦,游焦山二首 其一,姓借名山一字光，胜游今始到山堂。怀中日月开清朗，掌上关河望渺茫。礼佛几翻莲叶藏，品茶时泛石泉香。荒祠莫起怀贤恨，牛背歌声正夕阳。
闺怨,怨恨,闺怨一百二十首 其五十五,春来道是雨浪浪，却又开门见日光。欲启朱奁看明镜，头风半日不成妆。
闺怨,想家,辽宫词 其一,女伴从军万里还，自言曾到玉门关。赫连台上秋云卷，遥见河流入断山。
思乡,想家,其三,青青柳色弄春晖，花满长安昼掩扉。答策不堪宜落此，壮游虽美未如归。故园芳草无来信，横海戈船有是非。报国空惭书剑在，一时乡思入朝饥。
怀人,思念,得郑超宗严式如寄怀诗次韵二首 其一,溪翁来栗里，鸥鸟识斜川。丈室饶容膝，低垣甫及肩。无文仍学豹，有口不言钱。严郑知吾意，相思坐隔年。
思乡,想家,晓发天津舟中有感,篷窗帘影弄朝晖，晨起迟迟懒著衣。老去不知筋力改，閒来时觉鬓毛稀。望中烟树乡心远，到处风波宦况微。拟向五湖寻旧业，萧然松竹待人归。
思乡,想家,初夏即事,才见东风扫落英，又看时序到朱明。一宵过雨柳都暗，几树迁乔莺乱鸣。簿领少亲宜病体，琴樽聊与适幽情。故园遥忆吴淞上，欲棹扁舟采杜蘅。
思乡,想家,重阳日示舍弟（时在吴门）,多少乡心入酒杯，野塘今日菊花开。新霜何处雁初下，故国穷秋首正回。渐老向人空感激，一生驱马傍尘埃。侯门无路提携尔，虚共扁舟万里来。
怀人,思念,宿骆氏亭寄怀崔雍衮,竹坞无尘水槛清，相思迢递隔重城。秋阴不散霜飞晚，留得枯荷听雨声。
怀人,想家,雨中寄张文凯,川原春夏交，淫雨无休时。閒门掩芳草，邻曲往还稀。远树带云霭，山鸠犹暮啼。怀君当此际，欲往畏途泥。
山水,喜悦,游涵山,览胜招携上碧岑，更凭虚阁散幽襟。步凌七级开香界，话彻三生见佛心。晴日倚栏天目近，春风拂袖翠微深。游朋借拟东山兴，对酒何愁乏好音。
咏物,想家,雾,苦雾荒城白，秋山十里阴。戎戎江市暗，翳翳竹堂深。霁色低林景，晨光积鸟音。天涯有羁客，愁绝捣衣砧。
田园,想家,出近村归偶作,朝骑小蹇涉烟村，拥路争看八十身。似我犹为一好汉，问君曾见几闲人。杨梅线紫开园晚，莼菜丝长入市新。莫笑坚顽推不倒，天教日日享常珍。
思乡,想家,其二,故园生事只衡茅，不管方兄久绝交。粝食枯椽吾易足，鹪鹩只占一枝巢。
怀人,想家,寄贺文湛持入东阁,焚鱼学士最清华，五世承恩太史家。归沐不言温室树，入朝时草内廷麻。吴中旧宅卑依市，都下新堤浅筑沙。傥为故人炊脱粟，青门来种邵平瓜。
咏物,想家,雪,常时小至多无雪，今岁才先七日飞。不待祷祠知帝力，要为丰稔发天机。包罗草树孤城近，弹压溪山小市稀。本自倦吟仍止酒，渔樵何事破寒归。
思乡,想家,景丹,领兵赴难共成名，良为吾来事可成。终把故乡旌异赏，肯令衣锦向宵行。
田园,想家,江村杂述,老屋江皋近，兵船上下愁。只求连夜过，怕被斗风留。烽火沿村放，鸡豚比户搜。芦中多难妇，莫劝土人收。
山水,想家,登平远台鳌顶峰,六鳌簸荡玄圃碎，三岛崩腾失空翠。海风掣断南山云，分我沧江半江水。台南岩谷青岌岌，奇松怪石作人立。山巅恐有风雨来，林径空濛落花湿。水东屴崱结平绿，积雾飞岚坐堪掬。蓬莱迢迢几万里，一碧天光浸寒玉。吟翁回首看不足，缓步策驴度空谷。谁知咫尺山中幽，望断残晖立修竹。
田园,喜悦,奇村道中,此日西塘路，乘闲作胜游。深深柳成巷，脉脉稻分沟。白石长含雨，黄花不受秋。移居新有意，试就野人谋。
怀人,恐惧,寓临清寄余文勉主事,交游何处见情真，歧路相逢即故人。斗酒屡邀花底醉，束薪多济客中贫。陌头疏柳才凋叶，江上红梅又放春。祇恐天书易催发，论心不及往来频。
思乡,想家,次韵和石末公九日见寄,去年见雁思乡里，今岁还乡雁不来。此地凄凉逢九日，何时清切睹三台。莞茅夜冷蛩螀急，禾黍秋空鸟雀哀。辟难无劳效桓景，巢居随处压崔嵬。
山水,孤独,游华严寺（寺在京城之西山）,椚萝陟巘路登登，人在山房唤不应。犬吠林间知有客，鸟啼洞口若无僧。危阑一览总堪了，绝顶重来殊未曾。古洞深温谁氏子，俨然趺坐对南能。
怀人,哀伤,梦侯自津门来书诙奇玩世得句却寄,故人知我苦绸缪，落笔能开海上楼。何恋稷门初至客，最难江国后归舟。酒边哀乐陈陈见，风入园林事事秋。著子一枝原局促，迟予三径足淹留。
战争,想家,送子南归二首① 其一,离情于汝倍多愁，相顾无言只泪流。旧业未知还可葺，边城犹恐不宜留。冻云衰草横沙碛，落月悲笳起戍楼。叹我归期难预卜，好将诗礼袭箕裘。
山水,愤怒,开先寺前望瀑布,白虹昼下昆崙顶，半入青林久不回。下洞水轮穿地底，冰崖吼怒却重来。
思乡,想家,申州道中,风紧日凄凄，乡心向此迷。水分平楚阔，山接故关低。客路缘烽火，人家厌鼓鼙。那堪独驰马，江树穆陵西。
思乡,想家,荆门舟中见菊偶成,江路重阳月，荒城菊未花。一枝今始见，小摘向人誇。研水添生意，乡心对物华。遥怜开烂漫，浊酒过邻家。
悼亡,流泪,哭表兄金以宾追及伯氏怀用,秋日哭兄犹涕洟，穷冬哭弟又涟洏。年时大小皆于迈，我辈存亡岂可期。昨者笑谈今属梦，门人编录幸存诗。吟踪最忆东桥路，青布长巾短杖藜。
山水,想家,登金山寺,四面白波声，中流翠峤横。望来堪目断，上彻始心平。鸟向天涯去，云连水国生。重来与谁约，题罢自吟行。
田园,惊讶,观村民舞灯① 其二,巴童竹马唱巴歌，到处逢迎倩一过。毕竟习俗缘好事，丰登原在粪田多。
思乡,想家,赠李脩吾转南祠部,见说君王已赐环，金陵亦在五云间。两都争识神仙吏，三礼仍居侍从班。伏枕乡心悬碣石，挂帆秋色照钟山。谢公墩上重回首，绝代风流尚可攀。
思乡,想家,其七 咏愚堂,晨兴气澄穆，池影涵幽堂。泉从松下来，漱齿生微香。内揣澹无得，外检倏已忘。即此冥其愚，乐如还故乡。
闺怨,愁绪,春怨,记得牵衣别，今年此日同。草含多恨绿，花褪可怜红。燕燕新翎协，莺莺煖语融。柔肠千斛怨，露出澹眉中。
战争,恐惧,次韵周秀实观李观察勒兵,霜风猎猎吹旗旌，将军束装来勒兵。白鹭洲前云鸟合，青原台上山川横。李侯凛凛万人敌，匹马横行沙塞北。至尊殿上亲赐名，生坐阎罗官柱国。提兵括寇来江西，探取贼窟如连鸡。军中超距多暇日，却学临淮亲校旗。中兴猛士如吼虎，二十八将随光武。要看麒麟第一功，金印垂腰光耀组。
思乡,想家,其三,文场战后旧知名，此日新醅介寿情。三党星觇奎井朗，千秋风挹蕨薇青。称诗未必输高适，了愿终须学向平。五十悬车前约在，故园杖履伫偕行。
田园,哀伤,仇山村诗翰一卷乙丑秋于竹垞寓斋见之偕故友魏禹平题名其后未几此卷归吾乡高文恪公又二十九年癸巳公之孙砺山携至京师属余题句存殁之感怆然于中聊附数言以志岁月,四百馀年翰墨新，流传重是宋遗民。论诗正尔空当代，展卷浑如遇故人。世阅古今双转烛，事关存殁一伤神。先公手泽依然在，肯使桓厨赝乱真。
思乡,想家,元曰叠前韵,乡心昨夜醉能抛，晓色云山媚近郊。几载承明违伏谒，九天仙乐忆悬匏。印生绿字閒铃阁，架引红蔷缀鸟巢。怪道轻裘还欲脱，西江风物接南交。
思乡,想家,北司狱中用苏长公韵二首 其一 嘉靖甲寅秋秋曹檄捕豪校某因获罪东湖翁劾执坐死赖元老科台之力仅复瓦全垂死中时泄幽悃,直从枯槁探阳春，翻作冥投却殒身。地下不惭今日鬼，天涯望绝故乡人。独知心上原无累，岂信人间更有神。松菊海边千里恨，残魂零落更何因。
田园,怨恨,答陈澄江佥事村居韵八首 其一,番嫌结社闹，独往筑秋场。已谢二千石，何须八百桑。站站夕时鸟，欣欣雨后秧。感时聊一适，不是阮生狂。
怀人,想家,将至吴中亲旧多来相迓感怀有作,望见家山意欲飞，古来燕晋一沾衣。回思客路岂非梦，乍听乡音真是归。新事略从年少问，故人差觉坐中稀。不须更说桑榆晚，霜后鲈鱼也自肥。
思乡,想家,古冈八景选四 其三 能海归帆,谁知波浪满前途，到处闻来消息殊。水浅沙寒鱼不饵，停舟晚薄客心孤。风吹古径花盈树，水满长江月在湖。人道故园景物好，笑同归去莫踌躇。
田园,哀伤,忆邵村 其一,生别已肠裂，生聚更呜咽。兄弟四五人，尽倚寒边月。双亲亦从行，眼暗发垂雪。甘旨弗能供，菽水艰一啜。老兄素滑稽，诙谐能中节。舞衣百结余，戏作老莱跌。破彼万古愁，赚此片晷悦。穷边大孝心，事与前贤别。苦地无闲身，预恐炊薪缺。荷斧笑辞亲，上山泪流血。
思乡,想家,江行见鸬鹚,江畔鸬鹚鸟，迎霜处处飞。北看疑是雁，南客更思归。岭上行人绝，关中音信稀。故园今夜里，应为捣寒衣。
闺怨,怨恨,七夕闺怨,珊珊仙佩夜何其，伫立空庭白露滋。乌鹊未酬机上锦，蜘蛛偏得箧中丝。天孙归路犹含恨，神女他山别有期。久卸残妆掩鸾镜，懒将新月比蛾眉。
思乡,想家,晦亭,东海穷诗客，西风古驿亭。发从残岁白，山入故乡青。世事徒三窟，儿童且一经。丁宁速赊酒，煮栗试沙瓶。
思乡,想家,客愁,不待秋风起，思乡念已生。发愁今夜白，月好故园明。孤客人千里，荒城鼓二更。停灯沽浊酒，屈指数游程。
怀人,流泪,寄陈一夔（予北上陈自刑曹外补相值于南旺湖）,云昏月黑雨涔涔，不见来船识语音。深夜张灯仍唤酒，未明捩柁又分襟。浮生聚散鸿留迹，过眼功名铁作心。南旺湖边分手处，怀君回首一高吟。
送别,失意,光启丁未别山,草堂琴画已判烧，犹托邻僧护燕巢。此去不缘名利去，若逢逋客莫相嘲。
思乡,想家,和杨同州寒食干坑会后闻杨工部欲到知予与工部有敷水之期荣喜虽多欢宴且阻辱示长句因而答之,往来东道千余骑，新旧西曹两侍郎。家占冬官传印绶，路逢春日助恩光。停留五马经寒食，指点三峰过故乡。犹恨干坑敷水会，差池归雁不成行。
怀古,失意,次韵春日西湖怀古二首 其一,当时翠辇此经过，天马玲珑撼玉珂。宴罢湖山芳草合，归来风雨落花多。子规夜半啼宫树，翁仲春深带女萝。自古兴亡多有此，不须惆怅问如何。
悼亡,想家,哭陈元麒,阿麒能读书，八岁贡京国。翱翔公卿间，声誉颇籍籍。我家越山南，汝家越山北。及我官桥门，见汝长五尺。翩翩丹穴雏，五采作毛翮。昆崙上瑶树，上有实可食。汝胡不此留，而去不可即。乃翁携汝来，为汝头尽白。辛苦携骨归，江蓠黯愁夕。可怜东门吴，任达乃彊释。
战争,想家,送张朔少游燕,世路难如此，问君何处游。燕京方逐客，塞上正防秋。沙碛长风急，关门落日愁。将军油幕里，谁肯接应刘。
田园,喜悦,为章元喜题田园乐趣图二章 其一,荆棘消沈相马台，几人撒手赋归来？陶潜苦节诗为命，王粲中年志可哀。道路长风挥短剑，园林白日照苍苔。何时与鹤相邻友，十亩筼筜手自栽。
怀人,思念,寄怀谢小云,小谢最清发，相思对夜釭。梦惊鸿雁断，书阻鲤鱼双。故友几人在，新愁万斛扛。寒蛩啼唧唧，风雨满西窗。
思乡,想家,其二,西风回首故乡情，何日为园学邵平。已办孤帆冲夕浪，可堪万壑更秋声。折腰为米追时辈，当面输心愧老成。饮罢归来未能寝，微吟拥鼻数寒更。
思乡,想家,渡湘江有感,扁舟复何去，五月下潇湘。遥望苍梧迥，还怜楚水长。暮潮下野渡，远树带残阳。渺渺云山外，苍茫隔故乡。
思乡,想家,其八,不返故乡义，何妨陆子居。昔游既有约，是岂人所图。我尝邀此卜，蹭蹬不自如。凭将一掬泪，聊寄夜台书。
怀人,思念,寄怀家工部仞千（此组诗收于赖子清《台湾诗醇》。） 其一,相逢今日倍相思，名士风流想见之。两试冠军推辣手，一魁独佔许扬眉。云程发轫同誇早，杏苑探花莫放迟。麟种家声今未坠，埙篪好赋玉台诗。
思乡,想家,走笔讯杜又振,上国相逢日，春风蕙草香。不知故园竹，今复几竿长。雪尽娥皇庙，莺飞郑谷庄。閒时拟相过，细话酒垆傍。
悼亡,流泪,哭薛子舒二首 其一,医自金坛至，犹言疾可为。濒危人未信，闻死世皆疑。友共收残藁，妻能读殓仪。借来书册子，掩泪付孤儿。
怀人,想家,春日登五羊城楼眺望因寄溪上友人,翩翩归雁过扶胥，独客登楼俯大虚。涨海波声天外尽，平原烟色柳中疏。浮云越巂千峰迥，霸气秦关万里馀。却忆故人南海上，相将骑鹿访茅庐。
思乡,想家,吴希学斋头鹦鹉学语慧甚戏赠此章,似汝聪明质，谁将闭玉笼。乡心驰陇右，野语狎齐东。倚竹身全翠，餐桃颊倍红。秦宫三十六，一一诉春风。
思乡,想家,其十,烽火兼旬信息沉，故园回首棘森森。几回欲觅来人问，相对无言泪满襟。
战争,思念,左卫别王文周,马首千山鸟不飞，离筵彻夜语依依。风严古戍鸡吹角，云压边墙雪打围。怅别我怜维子好，贫交君定愿余归。河梁曙色寒携手，关塞从兹信使稀。
思乡,想家,舟抵京口作,舟过金焦日未斜，回看瓜步即天涯。故乡虽隔三千里，得到江南似到家。
战争,想家,其四,戈船健儿不习马，兵气无能震屋瓦。羽书调入白狼川，去伤此日归何年。南人膏血溅北虏，饷金百万消如土。兵马空多深未策，封章徒乞内帑金。绯袍昔走金山寺，拳石焉能著多骑。蛮女新兵簇塞云，成功或在娘子军。
思乡,喜悦,九日寄杨方叔,安稳杨夫子，秋来阙寄音。遥怜好兄弟，相伴老山林。菊是故园色，人无旧赏心。云萍两漂泊，西望一长吟。
思乡,想家,吕子阳辞兰谷家园却就石泉精舍,子阳意高希古人，文如行空无定云。清明未容诗酒污，放旷自许渔樵亲。故园好木日夜长，友逝兄沦不同赏。改绿移红自若何，蹑磴扪萝心独往。我昔迷津经上吕，斗出飞亭压行路。石影参差研匣寒，花阴回薄书奁暮。离家十里山转深，琅玕满地芝成林。竹鸡睡去月当午，閒听孙登长啸音。
思乡,想家,雨夜舟中怀实父弟,风急雨声乱，飒来愁满天。不知飘泊处，可有故乡船。归路关前梦，残更榜上年。半生兄弟念，多负看山眠。
田园,想家,江村晚望,江上孤村日欲斜，秋光淡淡渺天涯。几多田舍隐林薄，三两渔舟出荻花。归路负樵劳息树，乱流浴马怒喷沙。凭谁剪出机中素，图入人间富贵家。
送别,孤独,送方城韦明府,遥思葭菼际，寥落楚人行。高鸟长淮水，平芜故郢城。使车听雉乳，县鼓应鸡鸣。若见州从事，无嫌手板迎。
思乡,想家,乙亥北征至分关却望,出门山导客，及此与云深。俯视苍茫接，遥看碧落沉。岐峰迷别绪，洄涧落乡心。万里伤魂处，离初泪不禁。
思乡,想家,其二,夕阳红树绕平丘，极目乾坤万里秋。自是閒官堪适兴，不须吾土亦消忧。幽崖碍日悬青蔓，高阁凭虚瞰碧流。咫尺洞门无路入，野云孤鹤为谁留。
思乡,想家,歌风台二首 其一,可是歌风念故乡，匹夫万乘岂寻常。不知身后闺门祸，只道无人守四方。
田园,想家,村行,天淡雨初晴，游人恨不胜。乱山啼蜀魄，孤棹宿巴陵。影暗村桥柳，光寒水寺灯。罢吟思故国，窗外有渔罾。
怀人,思念,寄李吏部一元,停骖邺下忆当时，一夕论文识面迟。别后春花谁共赋，望中秋雁漫相思。青山自合陶潜醉，白首才逢鲍叔知。騄駬故怜筋力远，凤凰宁恃羽毛奇。独嗟岁月疏书札，偶向风尘倒接罹。古剑通灵堪自佩，明珠投暗岂无疑。天南旧侣同怀抱，海内词人各路岐。莫道云霞多变幻，建安风雅定吾师。
思乡,想家,郑生画像歌,岩风飒飒树叶赤，秋林紫气丹丘积。问君胡为坐石根，微吟极望天云昏。南归舟楫杳将滞，故园花莺当复存。浚仪张生好作笔，貌尔形似兼其魂。细模妍描岂乏手，传真水月烟中柳。意气朗如千里骨，精神合居万人首。忆昨观君飞射时，弯弧走马实男儿。更求张笔须传此，欲识豪雄岂啻诗。
田园,愁绪,行次白石堆投宿村庄有园花盛开感赋,银屏金屋锁寥寥，人物伤心换六朝。芳草正添行客恨，名花仍放旧时饶。啼残杜宇声声血，零落东风处处飘。谁念多情张子野，伤春懒上洛阳桥。
思乡,想家,寄越中社友,浮萍踪迹倦西东，愁挂湖湘一席风。客鬓潇疏波影里，乡心摇曳橹声中。清宵有梦迷庄蝶，远地无书托楚鸿。忽忆镜湖诗酒会，飞觞联句几人同。
思乡,想家,程甥文德咏雪见寄次韵四首 其一,故园今岁雪，飘洒几昏明。近得诗相报，遥怜兴独清。缀梅横冻影，堕竹起虚声。五岭应难见，千山空复情。
战争,哀伤,绝塞,绝塞不辞苦，远行人未还。西风驱万马，落木满三关。猎火黄龙碛，军书青海湾。城南有思妇，肠断大刀镮。
怀古,想家,鄂城怀古,黄鹤矶头鹦鹉洲，星分轸翼据江流。周瑜楼橹风云冷，庾亮旌旗草树秋。折戟战馀潮蚀铁，量沙饷绝夜呼筹。赋诗横槊今何在，残月啼乌故垒愁。
田园,孤独,为樗庵题水村图二首 其二,菰村菱荡藕花滩，鹅栅鸡栖斗鸭阑。料得苑堂无热客，许侬双桨划湖干。
思乡,想家,过芦沟桥,束发承恩禁苑游，乡心今夕渡芦沟。千峰过雨官桥暮，廿载飞尘客鬓秋。驿路行分三辅界，宫云回见五城楼。车中却听浑河水，阅尽归骖日夜流。
山水,恐惧,游龙山断际院潜庵常居之有小僧乞赞戏书其上,赵州只有一个齿，潜庵一个恐不趐。虽然下下都咬著，咸酸自分盐醋味。龙兴古寺曾闭门，断际云孙第十世。劝人莫信马大师，一口吸尽西江水。
思乡,想家,艳歌行,翩翩春归雁，秋至复来翔。如何远游子，兄弟各异方。山川何迢迢，参辰夜相望。寒风日以厉，零露结为霜。空林静无人，但见明月光。徘徊不能寐，徙倚临中堂。眷彼南飞翼，故乡安可忘。
思乡,想家,其九,素发已垂领，故园犹未归。鸟声思磴道，柳色忆荆扉。嫩绿枝边暗，残红叶底稀。几多新乳燕，一一出巢飞。
送别,想家,送严诜擢第归蜀,巴江秋月新，阁道发征轮。战胜真才子，名高动世人。工文能似舅，擢第去荣亲。十月天官待，应须早赴秦。
思乡,想家,河阴渡,朝发武陟城，夕宿河阴渡。平原郁苍苍，蔓屮巳多露。展我素氍毹，偃息并厓树。洪涛与风会，砉若迅雷怒。揆余江海士，止逝随所遇。一苇苟可航，济险亦奚惧。所念形影单，恒饥在长路。中田岂无稼，不受一饭顾。引领望故乡，巳复星汉曙。宣尼川上叹，使我获深晤。
思乡,想家,其三,故园脩竹近何如，屋后筼筜百数馀。雨洗翠帘当曲径，风飘香雪落残书。莫将稚笋堪清供，况可顽童砟钓鱼。纵适敢希唐士达，赋归或似汉时疏。
思乡,想家,寄沈阳剩人和尚 其一,布帽羊裘好自持，六朝如梦不堪悲。关山尚有秦时月，烟水聊歌楚客词。莫厌天花随玉麈，何妨霜鬓老燕支。故园芳草今消歇，却羡春风雪窖吹。
思乡,想家,从军行二首 其一,从军去国心千里，远梦经年不到家。老望乡关怜泪尽，西风吹恨过龙沙。
田园,哀伤,村乐图,一年田地熟，赋外乐天真。便不打鼓笛，也是太平人。
思乡,想家,其三,楼头纤月澹凝晖，影傍钟山映翠微。独抚青萍时自笑，可堪黄叶向人飞。尘途去住迹难系，物理乘除愿未违。薄宦几回思旧隐，乡心能不念鲈肥。
思乡,想家,玉楼春 元夜旅中,陌头红杏尚娇小。三五月明灯事好。梅落还开烟九迟，柳黄未绿鞦韆早。莫敲画鼓损珠络，欲破黄柑思鸟爪。今夜并州似故乡，红莲烛下春愁少。
战争,想家,送赵幼安还吴参谋幕府,滇南烽火起边声，又报辽阳议益兵。拊髀几年烦圣主，请缨今日羡儒生。军前草檄风侵幕，楼上吹笳月满营。谁道赋诗难退虏，诗家元自有长城。
思乡,想家,归鹤篇,皎皎云间鹤，不受氛尘侵。幽人一以赠，驯为阶下禽。春风舞翩翩，秋月唳清音。经年托俦侣，欲别意难任。念非夙所随，还归嘉树阴。客既眷故乡，鸟亦适故林。去矣物无累，怀哉谊已深。愿比云霄翼，常同万里心。
怀古,孤独,钓龙台怀古,戍鼓城分散暮鸦，无诸故垒到堪嗟。青山犹记秦封域，芳草空馀越世家。逐鹿旌旗云汉杳，钓龙台榭夕阳斜。英雄牢落今千载，风雨萧萧起暮笳。
思乡,想家,兰溪夜泊,悬枕青山驿傍溪，繁华不让浙东西。高林楼阁画图出，绕郭峰峦屏障低。桕烛迎春金字帖，香醪过夏瓮头泥。泊舟不寐思乡里，坐听滩声与鸟啼。
思乡,想家,其二,楚馆夜衾凉，离人念故乡。远吟只觉苦，归梦不成长。壁有寒蛩怨，邻闻绿蚁香。登高在何处，明日宴山阳。
怀人,想家,发东昌道中寄酬寇太守,舟行聊骋望，天宇旷微微。河曲回堤势，川明泳日晖。通波连井邑，平壤画封圻。亭皋千里衍，墟市百家稀。玉堰龙蛇蛰，金郊草木腓。猎骑呼鹰去，渔蓑罢钓归。夷犹虽有适，徙倚欲何依。山嵬瞻岱近，天远望畿非。禀训亨重坎，悼心未息机。故人相念者，为见断蓬飞。
田园,失意,村居书怀,敢道栖迟为寿萱，自甘身老郭西村。修篁趁水环茅屋，怪石如山俯菜园。著句不剿先辈说，温书如对故人言。地偏尽日无车马，高卧何须昼闭门。
怀人,想家,寄庐山陈汝言,林卧疏尘事，闭门春草深。东风偶然来，披拂壁间琴。感彼动中意，□予静者心。坐看西日驰，落景惜颓侵。我本楚狂人，望气江海阴。南来托孤剑，然诺唾千金。岂不眷勋庸，而甘与浮沈。当世属大度，志气尚难任。鼓刀矜馀力，叩角有知音。何必蹈东海，功成还旧林。
思乡,想家,蔗林,梦回夜半候鸡声，时听舟人问水程。明发扬舲过百里，好山却看故乡青。
山水,想家,登罗山,随意行游入翠微，风尘杂遝自知非。何常豫定登临约，竟得怡情山水归。万斛珠声喧野竹，一鞭岚气湿征衣。此行莫讶饥躯瘦，才检诗囊料已肥。
田园,孤独,同洪稚存太史王柳村秀才暨令嗣小村借庵主人登月波台看潮同赋,为逐丹崖客，层台试一登。山随诗思转，风挟海潮腾。树抱花閒路，门开竹里镫。笑余多懒散，米熟愧南能。
悼亡,想家,哭杜立斋先生,凤鸟才看刷羽仪，胡为遽报哲人萎。可怜如晦遄归日，不及唐朝既效时。善类固知难著脚，小人未可便扬眉。老天欲寿斯文脉，后死当为继绝思。
思乡,想家,齐安食蒌蒿根菊茁,故园蔬甲又逢春，想见雕槃巧斗新。强掘蒌根槃郁屈，故挑菊茁嚼芳辛。春来小疾妨杯切，老去怀乡役梦频。堪笑吴伧恋莼鲙，素衣愁化洛阳尘。
怀人,思念,岁暮怀孟阳,松括藏门数亩宫，耦耕堂上两衰翁。更无生计千头橘，尚有残生半树桐。堆积新愁黄叶雨，耗磨旧事白杨风。天南地北相思处，约略寒灯一烬红。
山水,愤怒,游金山次刘太守士奇韵,宝地纡玄览，雌途拥梵僧。风烟千里合，江海一桴乘。树色依山见，云光带雨升。象溟迷浴景，龙钵变炎蒸。望阙频回首，忧时更拂膺。凄凉非楚客，萧瑟问吴绫。
战争,想家,送吴国博还金陵,楼头霜落角声残，晓度关城匹马寒。岁晚交游知己少，天涯烽火别君难。冯驩何用空弹铗，梅福惟应早挂冠。归去蒋陵寻旧隐，著书宁复下长安。
战争,恐惧,短歌,北走出雁门，西行渡临洮。问君何所往，饮马长城濠。旧隶羽林籍，新佐霍骠姚。长揖请论事，军门夜横刀。一麾入虏穴，义激天为高。飞鸟不敢下，边秋气萧条。安边主将略，汗血诸军劳。男儿重知己，慨然生死交。生死且不顾，论功徒尔曹。
思乡,想家,梦寐,梦寐看儿女，沉吟泣数行。他时尝独立，永日见相将。去动怜渠小，归应共我长。云山千万里，谁道不思乡。
咏物,孤独,雪,荒鸡不啼樵唱歇，开门千山万山雪。空天追琢玉清澈，枯林古石寒轇轕。屋茅颓唐脊半缺，山童绠汲井泉冽。穿屦行吟客孤绝，黄鹄东来啄冰窟。
思乡,想家,其二,棠梨阴晓放君行，如此江山一笑轻。迢递风光寻宦迹，飘零身世得躬耕。故园折柳迷金埒，离席飞花斗玉觥。千里莼羹应待我，海云湘树若为情。
悼亡,哀伤,哭公孙子正,穷愁四十鬓华侵，肘卧垂杨感慨深。遗墨未乾园令札，悲弦长绝献之琴。嗟贤有梦龙占苦，对臆无言鵩坐阴。三步过车绵酹薄，死生从此隔朋簪。
怀人,想家,既以前韵赠勉翁复怀廷玉因次（汪本下有前字）韵,千金骏骨买虚名，骥老通衢价未评。逐去定知穷不死，向来元以句为生。东风又见莺朋友，北信难凭雁弟兄。欲寄此怀惟有月，天涯分与故人明。
咏物,想家,月,二分明月好，深夜自光辉。玉兔臼常满，金猊香渐微。车放寒荐酒，橘柚晚侵衣。遥念青溪口，凭阑盼我归。
怀人,恐惧,寄方叔,故人一别路漫漫，又觉春生到水村。鱼跃雁飞空注目，柳开梅落自消魂。唱酬应有诗千首，谈笑长怀酒一尊。正是刚肠九回处，子规声断月黄昏。
思乡,想家,重九潘长公恬庵昆仲招同魏苍石饮太白楼分韵,天围睥睨拥南楼，画棁飞甍俯济州。千载尚馀高士迹，一尊今续酒人游。碧云淡日黄花节，红树西风白雁秋。客里放怀须酩酊，莫教枨触故乡愁。
咏物,失意,荷花,曲阑青十二，独对此清涟。绿鬓对红颊，金环约翠钿。心多还自苦，丝弱为谁牵。惆怅黄昏后，鸳鸯咽露眠。
战争,想家,古塞下,百战已休兵，寒云愁未歇。血染长城沙，马踏征人骨。早得用蛾眉，免陷边戍卒。始知髦头星，不在弯弓没。
战争,想家,关山月,陇头流水何年别，戍客辞家心欲绝。横笛寒吹塞上声，春闺近对关前月。如花小妇翠眉低，览镜愁生玉面啼。十年征戍音尘断，不得云中半纸题。织成锦字空自叹，椷愁那到玉门西。
思乡,想家,其四,束带事趋谒，素志恒乖违。迷途实未远，遂兹故园归。榆柳纷掩映，兰菊相因依。俗辙稀往来，竟日掩柴扉。复得反自然，谅匪造化私。
思乡,想家,度东径岭,又过雁门北，不胜南客悲。三边上岩见，双泪望乡垂。暮角云中戍，残阳天际旗。更看飞白羽，胡马在封陲。
闺怨,孤独,长门怨,月明风细度昭阳，魂梦空劳独夜长。少小入宫歌且舞，娥眉犹未识君王。
思乡,想家,暮春雨中作,帘前花落杜鹃鸣，棕叶萧萧半雨声。迢递故园归未得，天涯芳草揔关情。
思乡,想家,次韵黄华和同年九日诗十首 其一,秋香真可人，不为无人改。自惭寒昔盟，东篱子空待。我独摇酒卮，不得寒英采。临风望故园，参商二十载。
咏物,流泪,白莲,洒泪湘妃不喜妆，和烟迷月涨秋塘。翠盘影里呈妍白，恨煞诗人玉有香。
怀人,失意,中秋不见月得斯远所寄诗有怀兼呈远父成父,中秋不见月，空传江左诗。阴晴定俱尔，离合政关兹。亦复婆娑否，还成赋咏为。溪南旧游地，谁与共襟期。
思乡,想家,其四,四宝堂空后，归舟有底珍。唯将好山色，可语故乡人。他日公能忆，吾邦俗尚淳。信难臧否遽，早觉是非真。
思乡,想家,为莼衷题燕都丛考,华胥一一碎微尘，鶗鴂惊秋事又新。廿九年间坊曲梦，百千劫底啸歌人。旧闻秀水犹多阙，野史枝山此比珍。回首故园疲战伐，乞廛同作朔方民。
悼亡,愁绪,哭李公从二首 其一,水自潺湲月自明，画船红烛记君行。连床已负平生约，败壁空题旧日名。老泪可堪吴季重，何人解惜李宣城。伤心忍死封书处，大半欹斜字不成。
思乡,想家,季冬立春五绝 其一 故园,敢作故园主，幸当花木春。东风曾识旧，为我岁华新。
怀古,流泪,广陵怀古 其五,北风吹雾昼昏昏，独守孤城节义存。一剑身持惟有死，四郊兵合竟无援。烟生睥睨焚降诏，血溅旌旗洒泪痕。落日重游吊陈迹，买丝空欲绣平原。
怀人,哀伤,吴兴道中有怀汝其通曹颙若,杳杳长途异，悠悠逝水流。江村孤宿夜，风雪远行舟。寒重偏欺客，凌浮迥结愁。故人应在念，日暮尚登楼。
战争,想家,秋柳,风里枝条弱，秋来雨露匀。可怜曾折处，应有未归人。莺语久岑寂，蝉声自苦辛。谁家羌笛里，犹怨玉关春。
思乡,想家,问菊问竹各二首 其一,试问故园菊，今年竟若何。想经秋雨后，零落旧枝柯。
思乡,想家,法华山弘上人,可爱寒潭似镜清，清光寒气袭轩楹。草根流水泠泠出，石上潜鱼个个横。翠蔼惊风和露滴，白沙得雨照人明。故乡近报犹豺虎，愁对沧浪咏濯缨。
悼亡,恐惧,哭莫萃庵,我哭夫君哭不哀，夫君舍我入泉台。传家有子真贤也，负郭田园亦盛哉。瓮底饮馀当日秫，墙头吟剩隔年梅。鸣蝉不解游人意，还自声声送咽来。
田园,想家,尹村道中,满眼霜吹宿草根，谩知新岁不逢春。却疑青嶂非人世，更觉黄云是塞尘。万里张侯能奉使，百年曾子肯辞亲。自怜许国终无用，何事纷纷客此身。
思乡,想家,邯郸夜宿,榆关霜薄授衣初，莽莽平沙度软舆。赴阙几逢鸿渐侣，望乡犹阻雁来书。曲生风味邢醪近，羽客差池枕梦虚。漫咏陶诗当黄菊，倦游终自爱吾庐。
田园,哀伤,和吴梅村咏物诗八首 其一 莲蓬人,西岳真人太乙翁，灵绡十丈傲秋风。敬容荷镜持堪照，正则蓉裳制未工。翠袖寒生黄里怨，绿衣人老碧房空。等閒怜子成抛舍，露冷香销八月中。
思乡,想家,次韵答徐志仁,出山意气动人多，苍古姿仪逼籀科。大府君侯亲拥彗，故乡文物贵联珂。江花香映麻姑酒，云锦光分织女河。帐底从容劳借箸，兵筹国计直无阿。
思乡,想家,郑太初仪部远谪永宁出都门诸公赠言见示次吴采于侍御韵奉赠 其一,社稷安危虑独深，一官那敢计升沉。危言竞侧宵人目，严谴终非圣主心。薄海定知传谏草，故乡犹幸盍朋簪。新诗满牍同心侣，把卷低徊不忍吟。
思乡,想家,泊端溪,仙台冠岑岫，石室带湖村。风景多归兴，江山劳梦魂。星槎来海曲，汉使返河源。郡接苍梧野，桥过驷马轩。望乡今日到，访旧几人存。映水朱旄节，依城白板门。溪晴浣女出，潮长钓童喧。问客何方至，嗟予忝拜恩。旧耕兼水火，残栅牧鸡豚。且息图南羽，天池昨化鲲。
思乡,想家,其三,邮亭长短总天涯，轧轧乌犍下泽车。到得故园好时节，梅花放尽放桃花。
悼亡,怨恨,哭伯兄,在昔皇天倾，覆卵无完理。兄不即殉身，感奋良有以。摩挲双匕首，一夕再三起。千钧重一发，恐复忧天只。荏苒岁月间，隐痛入骨髓。未揕雠人胸，抱疾忽焉死。尸床目不瞑，不继非人子。尚有娥亲在，李寿汝莫喜。
战争,愁绪,使客还自建昌,埘鸡初戒曙，关吏已开晨。饬徒临迥陌，振楫发长津。四郊盛阴气，千里塞惊尘。艰难将使命，骚屑作行人。时值秋冬交，道经吴楚分。昔出方祃师，今还已归军。威迟良马劳，悽恻仆御勤。王事不可淹，谁知君苦辛。
怀人,想家,和周山长别后见寄韵,穷居彼此共栖迟，薄宦无成与愿违。白发五年愁避乱，青灯一夕喜论诗。雨凉吠蛤喧人耳，风定流萤入客衣。别后相思心独苦，犹怀把酒夜深时。
战争,失意,浭阳早发,鸡声啼不住，催客上征车。瘦马踏残月，荒城起戍笳。稀疏星数点，隐约路三叉。地白天将晓，寒风散早鸦。
思乡,想家,其二,北去李陵经几秋，筑台憔悴望乡愁。可怜陇右天穷处，不见交河只泪流。
闺怨,愁绪,拟唐人宫怨,十五入深宫，盈盈百花中。芳年恒自惜，旖旎当春风。深宫日如电，荏苒繁华变。二九已当头，君王难识面。粉黛易相亲，谁为国色人。昭阳欢宴月，兼照翠眉颦。长门人已老，难比羊车草。薄命不须嗟，客颜我偏好。
咏物,想家,莲叶,莲叶田田出水齐，清香已有晓风吹。物华光景人谁觉，便是花开结子时。
战争,想家,其五,万古关山曲，仍传笛里风。中宵报烽火，残魄倚张弓。
闺怨,哀伤,长门怨十二首 其一,拜月香残独掩扉，玉阶风叶断肠时。羊车知又向何处，空自将盐洒竹枝。
思乡,想家,何舍人馆中对雪,燕地春犹浅，高城雪更明。相逢为客处，同有望乡情。栈阁因风积，楼台入夜清。不知梁苑赋，何似蔡州城。
田园,想家,田家日晚歌,东郊草长牛正肥，沟渠水通田可犁。老翁向田姑哺儿，新妇厨中炊独迟。归来对客少閒语，但说田家有辛苦。春寒种谷不著泥，北风吹麦皆入土。里胥徵税不得了，丁男出官多奔走。两月山中去不归，老身那似少年时。春深田家百事急，田多草荒犁不及。野鹿呦呦满旧山，随牛终日在田间。纵及收成罢耕作，官家无事身始閒。
思乡,想家,题尘外堂,故园重到豁尘襟，桃李成蹊竹坞深。三径频来无俗客，五更唤起有鸣禽。溪光山影常遮眼，酒盏茶瓯独挂心。尘外莫言无一事，苔痕扫尽复相侵。
思乡,想家,韩魏公生日二首 其一,早陪枢筦晚持衡，曾与君王致太平。一代尽宗萧相画，四夷犹服晋公名。乾坤爽气初秋动，社稷元勋翌日生。今岁故乡诸父老，寿樽应喜得亲倾。
思乡,想家,忆代姬 其一,梅子山连大别长，代姬坟上草新香。三开挟尔归南海，五岭从予至汉阳。命薄自应先晓露，魂孤莫漫涉清湘。怀中孩笑愁相伴，何处黄泉是故乡。
思乡,想家,梦故乡,客舍惊闻雁，秋宵恐漏长。故乡原是自，归梦亦凄凉。
思乡,想家,九日故城舟中,无处寻篱菊，何人送酒来。故园知满径，此地少深杯。岸柳霜前脆，云鸿日暮哀。悲秋怜楚客，怀抱向谁开。
闺怨,孤独,望夫石,北固山前一狠石，千夫万夫移不得。闻道曾经野火烧，老骨苍鳞变颜色。何如山下寡弱人，早失天兮著孤特。狂飙撼地衣不提，怒浪掀天履不溺。眼中惟见旧时人，堂前那有新衣客。匪石之词获我心，长江浩浩秋月白。
怀人,思念,忆梅,到得芳天闹众葩，相思一夜鬓成华。阆风归去无消息，梦寐犹应见此花。
思乡,想家,和何子温郎中家园一首①,江河清兴渺无边，又睹新诗忆故园。仙爪虽欣搔痒背，布音还愧过雷门。祇闻松石誇朋旧，应免纷华遗子孙。何日幅巾陪燕坐，共将风月快吟魂。
思乡,想家,其三,凤凰台上望乡关，地老天荒故将閒。自写鄂王词在壁，从头整顿旧河山。
田园,哀伤,廉村族人命赋唐补阙薛公墓 其一,一自东宫吟苜蓿，吁嗟直道竟难容。精忠夙伫危邦虑，明哲宁高避世踪。疏傅有心辞汉陛，甘盘无梦佐商宗。寥寥千载闻风者，引领犹能式墓松。
咏物,想家,风,园林当首夏，暖风日日吹。拂云似席卷，飘絮如雪飞。繁蕊将辞条，催残胡疾为。对之惄焉愁，不为惜芳菲。年来春雨艰，多赋云汉诗。去冬三白佳，膏泽被郊畿。满拟二麦丰，慰我三农饥。亢旱虽未形，待泽正此时。先忧理则然，后乐非所期。
思乡,想家,十六夜同闲止节和就堤旁小艇玩月 其一,薄薄秋痕细细凉，就停兰桨当绳床。閒人三两烽烟外，共抱孤蟾话故乡。
送别,想家,清明日送韦侍御（一作郎）贬虔州,寂寞清明日，萧条司马家。留饧和冷粥，出火煮新茶。欲别能无酒，相留亦有花。南迁更何处，此地已天涯。
思乡,想家,与郑时敏登楼把酒书二绝 其一,十里青山接郡城，危楼四望眼添明。海冥天阔乡心切，更听飞飞鸿雁声。
思乡,想家,晓出西城,閒官閒不尽，晓出古城阴。斗柄已插地，秋声将满林。故园三亩宅，落月几家砧。为报柴桑令，予今亦委心。
闺怨,思念,浣溪沙 春闺,海比相思尚有涯，轻寒蓦地恼情怀。羞看孤影镜慵揩。戏向海棠花下过，惹他珠露湿罗鞋。摘双梅子戴金钗。
思乡,想家,客中感怀四首 其一,家山小别未多时，倏忽寒波动水湄。客里秋声倍萧飒，无端触起故园思。
田园,哀伤,白田獭魅别村女诗①,潮来逐潮上，潮落在空滩。有来终有去，情易复情难。肠断肠中子，明月秋江寒。
思乡,想家,赠陆仲侯,白眼原难富，丹青岂贷贫。甑中飞野马，世上待何人。地僻长无雪，花妍不是春。少年沽美酒，更莫望乡津。
战争,想家,同曾选部于野韩虞部子成夜集范职方于公宅,匈奴远遁塞烟销，尊俎曾筹万里遥。士论总收燕騕袅，将材今数汉嫖姚。山公有启傅三署，水部能诗冠六朝。独笑荆高狂击筑，醉来犹自问金貂。
悼亡,流泪,哭汪司马伯玉十首（太函司马斋名白榆社名） 其一,北阙悬车蚤，东林曳杖馀。神留中土卧，帝命太函居。五岳藏玄草，三天坠白榆。庭阶双玉在，雪涕茂陵书。
思乡,想家,其二,百年同旅寓，大半在殊方。白发羞明镜，青山问故乡。落霞秋水阔，新雁暮天长。安得随君往，溪南访草堂。
思乡,想家,寄余汝盛,见月念故乡，愁绪萦心曲。目极闽海南，天低烟树绿。
咏物,想家,咏雁,早晚辞沙漠，南来处处飞。关山多雨雪，风水损毛衣。碧海魂应断，红楼信自稀。不知矰缴外，留得几行归。
思乡,想家,故秦国太夫人邓氏挽词（朱藏一丞相内子）,诸父联丞弼，元夫总化钧。光华人莫并，恭俭古无伦。沐国三茅土，仪家五凤麟。涂车闾里恸，矧此故园亲。
思乡,想家,其四,吴关不傍要离冢，南郑难为太尉坟。回首故乡归未得，可怜曾戍水西军。
悼亡,流泪,哭桴儿六首 其一,生儿辛苦拟传家，摇落秋风感岁华。过客虚烦奇跨灶，行窗留取乱涂鸦。旅魂欲返疑无路，泪眼频挥似有花。强起凭高望南国，断云流水远天涯。
思乡,想家,赠杨明府,飘泊何堪寄一廛，乡心淮海片帆悬。卜居揽尽中洲莽，嗜酒烹馀大邑鲜。矫制益知长孺直，著鞭终拟祖生先。看君一鹗横秋在，云散昏鸦落野田。
送别,想家,送建昌冯明府,尝闻陶彭泽，解印归匡庐。今见冯海昏，辞官还隐居。贤人五百年，间生信非虚。清风激贪冒，白云同卷舒。家山列画屏，绿水环庭除。秋清对吟尊，羲皇人不如。祇今建昌民，方话大冯君。何必遗爱碑，政声人尽闻。
战争,想家,塞下曲 其一,交河冰是路，天山雪作花。举头犹汉月，没足已胡沙。远戍连烽火，严更起清笳。将军帐中卧，万马夜不哗。国耻犹未雪，壮士莫思家。
战争,恐惧,送赵仲宝永兴乾耀提举捉贼,知君少以勇，曾向萧关战。横刀突虏围，夺马伤胡箭。当时独免归，猛毅边人羡。今来提汉卒，寇盗清秦县。未足贺功名，功名它日见。
田园,想家,落景村（为沈启南赋）,羲和驾骤骥，杳杳经天衢。向夕迫崦嵫，弭节少踌躇。馀光烂未收，冉冉下桑榆。归云栖远岫，暝烟生废墟。野雉雊中林，牛羊下城隅。回风忽复来，灌木吹笙竽。野老耦耕倦，盥濯归茅庐。曳杖数鸡豚，引水灌畦蔬。达人尚真意，写图聊自娱。天机宛流动，匪为形似拘。
田园,孤独,宿村舍 其一,别后曾无一日欢，风光都在落花閒。眼青羞对门前柳，头白相惊雪里山。华表鹤来犹是客，乌衣燕去不知还。森森庭院荒荆棘，虎豹窥人夜撼关。
田园,想家,闲居杂题五首（以题十五字离合） 野态真,君如有意耽田里，予亦无机向艺能。心迹所便唯是直，人间闻道最先憎。
山水,惊讶,游荆山寺,道左逢幽寺，巍然气象新。泉声长绕舍，山色欲侵人。疏牖时穿竹，虚堂不染尘。老僧仍好事，不厌客来频。
田园,哀伤,闲居杂诗二十首 其六,驱车出广陌，道遇斗鸡儿。上巳催游兴，春光正尔时。墙外鞦韆影，桃李路傍枝。可是王昌侣，香风处处随。
思乡,想家,其三,世事何须问，真心但不违。閒云如有约，此日幸同归。薜荔裁初服，凫鸥共钓矶。故乡风物好，转觉宦情微。
山水,喜悦,游东山寺,寻胜春郊踏绿畦，几重山色望中迷。亸鞭谷口频惊马，看镜岩前欲舞鸡。树密漫闻钟远近，云横谁辨路高低。逢僧引到青峰处，日出东方月落西。
思乡,想家,其三,晚泊小长湄，风光别一时。山高日落早，天小月来迟。乘兴催诗句，联船酌酒卮。滔滔声彻夜，动我故乡思。
怀古,想家,杜坞怀古,城西五里杏花村，郭外青山竹木蕃。烟火数家皆网户，秾阴一径到僧门。酒垆时挽游人骑，风月还随刺史辕。祇树清凉几声磬，扬州好梦不重温。
思乡,想家,赠归雁,南来冲雨度三湘，北去飘飘恋故乡。懒学啼乌栖苑树，喜随鸣凤向朝阳。黄云朔漠同千里，秋水蒹葭各一方。我欲寄书怀定远，至关门外早回翔。
山水,流泪,登数峰阁,数峰古阁面江湖，难浣先臣血泪枯。白走胥涛吞百越，青排楚塞入三吴。新亭旧恨迷芳渚，夜月春枝冷鹧鸪。此去孝陵松柏路，凭高西望已模糊。
悼亡,想家,哭昌化美父章上舍,父德称乾岂易酬，半生飞梦落侯头。一身未遂归宁志，闻讣可禁双泪流。
思乡,想家,对雨,幽庭凝碧亦涟漪，檐霤声繁聒梦归。半岫金乌才委照，一川石燕又交飞。濯枝霢霂榴花吐，吹渚飘飖暑气微。因忆故园闲钓处，苍苔斑驳满渔矶。
山水,喜悦,游一云寺（寺在晨台山下其地有菊泉）,散步出平林，穷攀度高岭。遥闻梵呗音，遂入招提境。晨台耸翠屏，菊泉注金井。丈室禅灯明，祗园佛日永。青浮云一丘，碧破天万顷。古桧结重阴，疏篁散清影。寺深山更幽，雨至风忽猛。绕径莓苔生，凭轩衣袂冷。坐久不知还，盘桓弄馀景。胜游俱幻迹，悠然动深省。
思乡,想家,同曾缮部宿省中得园字,邀欢成伴直，退食一清尊。画省更明月，铜驼非故园。竹阴凉露滴，楼影夜乌翻。看尔郎官草，青绫怀主恩。
怀人,思念,到锦溪仅得欧经季丈人一晤别后赋寄,十年曾忆紫芝眉，雪夜山阴棹故移。麈尾乍聆杯底语，虎头犹想画中诗。花洲露冷江如练，龙社秋深柳尚丝。翻笑逢君如梦寐，祇赢今日寄相思。
思乡,想家,其三,终夜一再起，杜鹃声不休。无劳更啼血，羁客岂胜愁。岁月馀新鬓，风尘只敝裘。故园近无恙，吾意任扁舟。
思乡,想家,泊徐州洪乡人有携酒相饷者喜而赋此,碧瓮盛来琥珀光，感君远意不能忘。情知岁近归期远，且对尊前说故乡。
思乡,想家,葛藤科先陇,蓬科不见当时葛，马鬣犹传旧日名。星火程期京国梦，春风花柳故乡情。
山水,想家,游烂柯山 其一,独凌清景出，下视众山中。云日遥相对，川原无不通。自致高标末，何心待驭风。
山水,孤独,登冠山次瞻叔兄壁间旧韵 其一,芦花朴朴雪连天，枫叶椮椮日满山。似识游人非俗客，远峰呈露玉孱颜。
怀人,思念,舟次颍上寄贡甫,我诗持寄君，宛在汝水浔。君诗欲寄我，苍茫烟浪深。寒水争赴壑，驶流激清音。扁舟溯游往，寂寞嗟独寻。颍烟稍塞望，淮月初清心。恨无知赏同，樽酒谁献斟。相思意不极，宛抑诉鸣琴。晓灯半明灭，抱膝成苦吟。
战争,失意,蓟门雨霁,阳光隐现塞天昏，一半山容带雨痕。新水乱侵黄草岸，残烟淡衬绿杨村。胡收野马休南牧，汉有雄师在北门。筹国莫矜无战伐，闻看游骑猎秋屯。
山水,喜悦,游东山寺,数里招提路，崎岖不易寻。山随黄叶乱，寺共白云深。世界烟霞外，诸天钟磬沈。何因登宝地，信宿恋株林。
山水,恐惧,游甘露寺,老木阴森作夏寒，冈峦深拥一雕盘。日边帆去东流尽，天末云移北望难。三国旌旗连夕照，六朝台殿压风澜。英雄去后江山在，输与残僧抱膝看。
思乡,想家,任城夜雨,城上阴云覆酒楼，城边行客苦车休。乡心已逐残春雨，一夜平添汶泗流。
山水,孤独,游玉泉寺,秋日玉泉寺，水喧山腹深。石泉喷白雪，岩树插青簪。幻合烟花梦，凄飞风叶吟。喧嚣共幽寂，无复解钟琴。
怀古,想家,锦城怀古,炎火中微建大旗，王师频出剑关西。乌蛮地控南云险，白帝城高北斗齐。霸业三分扶汉室，雄才十倍胜曹丕。神州未复英雄死，八阵图成国祚移。
田园,惊讶,丘丈云灞桥东村墅陈用彬吾故人且爱客好事可一访以资午食及款门通姓竟托疾弗接,坚忍黄肠虚，灞桥访仁轨。斜阳欲堕地，门闭睡不起。囊空去家远，鱼待西江水。常闻字难煮，岂意今在己。无边华岳秀，总聚襟怀里。如此又同人，宜乎涧林耻。
思乡,想家,其二,雷港沙堆浦，春江浪拍空。一时潮信雨，三月石尤风。飞退无来鹢，归迟有去鸿。故乡朋旧在，何日酒尊同。
怀人,愁绪,寄怀广武诸旧游,一别丛台隔两秋，漂零身世海东头。伤心往事俱流水，屈指当年几旧游。投赠我惭青玉案，索居谁问黑貂裘。此时广武城边月，正好同君大白浮。
送别,孤独,送客归京,水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。
思乡,孤独,代妇寄周子,游子适上国，贱妾依空房。茕茕语孤影，亭亭待夕阳。铅华强欲御，泪靥不留妆。结网陈双箭，牵丝理七襄。何当化磁石，引恨入君肠。
怀人,思念,端阳寄怀果园四首 其二,向道端阳无好诗，云何偏报果园知。长江东下独处廓，大海南来有所思。物换星移虚后约，酒酣耳热付前期。故人相忆应如我，两地蒲觞共一时。
田园,喜悦,赵千里田家四季图 其一,桃花浪已深，杨柳风犹弱。邻曲欣往来，逢迎劝耕作。健犊不自暇，老农良有托。共醉社日尊，陶然得真乐。
思乡,想家,元日书怀,西溪空有梅千树，却向辽东久索居。万里关山苏武梦，一床冰雪管宁庐。乡心未释庭闱望，逝水空嗟岁月虚。樽俎相看人尽醉，龙荒风景独愁予。
怀古,想家,泷冈怀古四首 其一 西阳宫,荒凉禾黍满林秋，犹见灵光鲁殿留。五代干戈今昔感，重阳风雨旧新愁。平山莫问堂前碣，滁水空余亭外流。当日归田非故土，知公遗慕系松楸。
战争,流泪,读明妃曲,马上琵琶泪眼枯，黄云沙碛隔单于。从来妖艳倾人国，在汉何如远在胡。
思乡,想家,其四,客从故乡至，为我理瑶琴。流水本无意，高云若有心。朔风吹早雁，落叶下疏林。之子不归去，衡山空自深。
怀人,想家,重九忆家园菊花寄李渔村同年,茱萸强插瘴江边，为忆东篱倍黯然。绿蚁已输陶处士，黄花空负傅延年。故人今在龙淙洞，清兴谁吟秋水篇。枫叶芦根蛮徼外，潇湘何日泛归船。
